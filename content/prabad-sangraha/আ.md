| প্রবাদ-প্রবচন | অর্থ |
| --- | --- |
| আইতেও একা যাইতেও একা কার সঙ্গে বা কার দেখা | কেউ কারো নয়; কেউ কারো সঙ্গে আসে না এবং কাউকেও সঙ্গে নিয়েও যায় না। |
| আইতে ছাগল যাইতে পাগল | দেরী সয় না; বড় তড়বড়ে। |
| আইতে শাল যাইতে শাল তার নাম বরিশাল | বরিশালের একস্থান থেকে অন্যস্থানে যাতায়াত করতে গেলে শালতি ছাড়া সম্ভব নয়। |
| আইন বিত্তশালীর কাছে আকাশের মত বিত্তহীনের কাছে মাকড়সার জালের মত | আইন বড়লোকদের রক্ষা করে এবং গরিবদের সংহার করে। |
| আইনকে বুড়ো আঙ্গুল দেখানো | আইনকে তুচ্ছ জ্ঞান করে অবৈধ কাজে লিপ্ত থাকা। |
| আইবুড়ো নাম খণ্ডানো/ঘুচানো | বয়ঃপ্রাপ্ত হওয়া সত্বেও বিবাহিত/বিবাহিতা না হওয়ার কালিমা ঘুচানো |
| আউশধানের চাষ লাগে তিনমাস- খনা | রোপণের তিনমাসের মধ্যে আউশধান ঘরে তোলা হয়। |
| আওয়াজওয়ালা বিড়াল ইঁদুর ধরে না | ধীরস্থির না হলে কাজে সাফল্য আসে না; সমতুল্য- 'চিল্লানে কুত্তা কামড়ায় না'। |
| আওলে (অস্থির) বাঘ জালে পড়ে | অস্থির মন সমস্যায় জড়ায়। |
| আঁখ কে অন্ধে গাঁট কে পুরে | মুর্খ ধনবান, টাকার বেলায় টনটনে জ্ঞান। |
| আঁখ কে অন্ধে নাম নয়নসুখ | গুণহীনকে গুণবান করার হাস্যকর প্রয়াস; সমতুল্য- 'কানাছেলের নাম পদ্মলোচন';'কালোছেলের নাম গৌরাঙ্গসুন্দর'ইত্যাদি। |
| আঁচ আছে আগুন নাই | শান্তিপূর্ণ আন্দোলন। |
| আঁটকুড়ের ব্যাটা/পুত | নিঃসন্তানের সন্তান অসম্ভব ব্যাপার; থাকলে নিশ্চয়ই সে অবৈধ সন্তান- ভাবার্থে জারজসন্তান বলে গালি |
| আঁটকুড়েরা মানুষ নয় | নিঃসন্তানের বাৎসল্যবোধ থাকে না। |
| আঁটাআঁটি হলেই লাঠালাঠি হয় | মন কষাকষি হলেই ঝগড়াঝাটিতে পরিণত হয়। |
| আঁটি চোষা | পদার্থের সার অংশ থেকে বঞ্চিত হওয়া; অসার কাজে ব্যস্ত থাকা। |
| আঁটুনিকসুনি সার | কেবল সরগরম করা; কাজের কিছুই নয়। |
| আঁত পাওয়া ভার | মনের অন্ত পাওয়া ভার; মনোভাব বোঝা কঠিন। |
| আঁতে ঘা দেওয়া | অন্তরে আঘাত দেওয়া; মর্মপীড়া দেওয়া। |
| আঁতর টান | নাড়ির টান; রক্তের টান। |
| আঁধার ঘরের মাণিক | পরম আদরের সন্তান। |
| আঁস্তাকুড়ের পাত কখনো স্বর্গে যায় না১ | নীচ কখনও উচ্ভাচপদ প্সায় না। |
| আঁস্তাকুড়ের পাত কখনো স্বর্গে যায় না১ | মন্দব্যক্তি ভালসঙ্গ পায় না। |
| আকন্দে যদি মধু পাই তবে কেন পর্বতে যাই | সহজে কিছু পেলে কেউ কষ্ট স্বীকার করতে চায় না; সমতুল্য-'আমড়াতলায় আম পেলে, আমতলায় কেবা যায়'; 'হাতে যদি ফল পাই তবে কেন আঁকুশি চাই'। |
| আকস্মিকপ্রাপ্তি কাকতালীয়, দৈবঘটনা নয় | অকারণে কিছু হয় না; বিধি পুরুষাকারের জন্য অপেক্ষা করে; বিরুদ্ধ প্রবচন-'কাশীধামে কাক মরেছে কালিঘাটে/কুমিল্লাতে হাহাকার |
| আকাটা নায়ের সাজ বেশি | নৌকা তৈরী হওয়ার আগেই সাজসঞ্জাম প্রস্তুত; বেশি বাড়াবাড়ি; তুলনীয়- 'ডোলি না কাহার বিবি বৈঠা হায় তৈয়ার'; রামের আগে রামায়ণ; |
| আকামের মাঝু কদু কুটনের যম। | অকর্মা বউ লাউ কুটতে খুব ওস্তাদ। |
| আকালে কিনা খায় পাগলে কি না কয়/বলে | আকালে সবাই সবকিছু খায়, বাচবিচার করে না; পাগলেও না বুঝে বাচ্য অবাচ্য অনেক কথা বলে; অজ্ঞানের কথাবার্তা না ধরাই শ্রেয়। |
| আকালে কিনা খায়, বিবাদে কিনা যায় | দুর্ভিক্ষে খাবারের বাছবিচার চলে না; ঝগড়াবিবাদে জড়ালে অর্থ, সুখ, শান্তি- সবই নষ্ট হয়। |
| আকালের ভাতযুগের খোঁটা | অসময়ে কোন উপকার করে সারাজীবন ধরে তারজন্য কথা শোনানো হলে এই প্রবাদ বলা হয়। |
| আকাঙ্ক্ষার কোন শেষ/সীমা নাই | চাওয়ার কোন শেষ নেই; একটা মিটলে আরেকটা এসে উপস্থিত হয়। |
| আকাশকুসুম কল্পনা | যে চিন্তা কোনদিন বাস্তবায়িত হবে না; অসম্ভব ব্যাপার যা হবার নয়; সমতুল্য- অশ্বডিম্ব; এঁড়েগরুর দুধ; কাঁঠালের আমসস্ত্ব; ঘোড়ার ডিম; পশ্চিমে সূর্যোদয়; ভস্মকীট; সোনার পাথরবাটি; সোনার হরিণ; সাপের পাঁচ-পা ইত্যাদি। |
| আকাশপাতাল চিন্তা/ভাবনা | নানারকমের দুশ্চিন্তা। |
| আকাশে থুতু ফেললে নিজের গায়ে পড়ে১ | আত্মীয়স্বজনের নিন্দা করলে নিজেরই নিন্দা করা হয়; পাঠান্তর- 'আকাশে ধূলো ছোঁড়ে, আপনচোখে এসে পড়'। |
| আকাশে থুতু ফেললে নিজের গায়ে পড়ে | বোকার মত কাজ করলে নিজের ক্ষতি হয়। |
| আকাশে ফাঁদ পেতে চাঁদ ধরতে চায় | দূরাশায় বসে থাকা; যা হয় না তার জন্য চেষ্টা করা; বৃথা চেষ্টা থেকে কোন ফললাভ হয় না; পাঠান্তর- 'আকাশে ফাঁদ পেতে বনের পাখি ধরতে চায়'। |
| আকাশে যত ঝড় ওঠে গোয়ালে তত গরু ছোটে | পূর্ব বেদনাদায়ক অভিজ্ঞতা থেকে বিপদের আশঙ্কায় দিশেহারা হয়। |
| আকাশের চাঁদ হাতে পাওয়া | দুর্লভবস্তু হাতে পাওয়া। |
| আকাশের নীচে কিছুই অসম্ভব নয় | বাস্তবঘটনা অনেকসময় কল্পনাকেও হার মানায়। |
| আকৃতি থেকে প্রকৃতি/আচরণ ভালো১ | রূপ থেকে গুণের কদর বেশি। |
| আকৃতি থেকে প্রকৃতি/আচরণ ভালো২ | সুন্দর কাজের মধ্য দিয়ে ব্যক্তির সৌন্দর্য ফুটে ওঠে। |
| আক্কেলে সকল বন্দী, জালে বন্দী মাছ; স্ত্রীর কাছে পুরুষ বন্দী ছালে বন্দী গাছ | কেউ স্বাধীন নয়; জন্মের পরমুহূর্ত থেকে সবাই কোথাও-না-কোথায় বন্দী অবস্থায় থাকে। |
| আক্রমণই প্রতিরোধের প্রকৃষ্ট উপায় | সেক্ষেত্রে প্রতিপক্ষকে অপ্রস্তুত অবস্থায় পাওয়াঢ় সম্ভাবনা থাকে। |
| আখ আর সর্ষে না পিষলে রস কিসে? | রস পেতে হলে রসেভরা জিনিস কচলাতে হয়; রসিকমনের কাছে না গেলে রসের খোঁজ পাওয়া যায় না; কষ্ট না করলে কেষ্ট নাই। |
| আগ নাংলা যেদিকে যায় পাছ নাংলা সেদিকে যায় | চাষে লাঙলকে পিছনের লাঙলগুলি সারি বেঁধে অনুসরণ করে; অন্ধভাবে কারো কাজের অনুকরণ করলে এই প্রবাদ ব্যবহৃত হয়। |
| আগচ্ছতি/আজগাম যদা লক্ষ্মীর্নারিকেলফলাম্বুবৎ | নারকেলে জল কোথা থেকে আসে যেমন কেউ জানে না তেমনই লক্ষ্মী সবার অলক্ষেে আসেন; সম্পর্কীত প্রবাদ- 'নির্গচ্ছতি/নির্জগাম যদা লক্ষ্মীর্গজভুক্ত কপিত্থবৎ'। |
| আগাছা ছাড়া বাগান হয় না | দোষেগুণে মানুষ; সংসারে ভালোমন্দ মিশিয়ে মানুষ আছে; সমতুল্য- 'অবিমিশ্র সুখ বা দুঃখ হয় না'। |
| আগাছার বাড় বেশি | জগতে অপ্রয়োজনীয় বস্তুর প্রাচুর্য বেশি হয়; বিনা পরিশ্রমে যেমন প্রয়োজনীয় বস্তু পাওয়া যায় না তেমনি বিনা পরিচর্যায় যোগ্যমানুষ হয় না; সমতুল্য- 'ধান একগুণ ঘাস শতগুণ'; 'অবলা বলে বেশি, অফলা ফলে বেশি'; 'ধানের আগে উড়ি ফুলে'; 'ঠগ বাচতে গাঁ উজাড়' ইত্যাদি; বিরুদ্ধ প্রবচন- 'আগাছে ফল বেশী'। |
| আগামীকাল কখনো আসে না | ভবিষ্যৎ অনিশ্চিত; আজকের জন্য বাঁচো আগামীকাল কখনও আসবে না; কাল করবো বলে কোন কাজ কেউ ফেলে রাখলে এই প্রবাদ ব্যবহৃত হয়। |
| আগামীকাল জন্মায় নি, গতকাল মৃ্‌ত, আজই সত্য | আজ খাওদাও আনন্দ কর, ভূতভবিষ্যৎ ভেবে কোন লাভ নেই; আগামীকাল আমরা সবাই থাকবো না। |
| আগামীকাল নিজের যত্ন নেবে- আরবী প্রবাদ | আগামীকালের জন্য আগাম ভাবার কোন প্রয়োজন নেই। |
| আগামীকাল নিয়ে চিন্তা করা মানেই আজকে অসুখী হওয়া | আগাম দুশ্চিন্তা করে অনর্থক স্বাস্থ্যহানি করার প্রয়োজন নেই। |
| আগামীকাল সর্বদাই আছে- আরবী প্রবাদ | আগামীকালের জন্য আগাম ভাবার কোন প্রয়োজন নেই। |
| আগামীকালের একটি হাঁস থেকে আজকের একটি ডিম বেশি দামী | আগামী কাল থেকে আজকের দাম অনেক বেশি; আগামীকাল অনিশ্চয়তায় ভরা; সমতুল্য- 'নগদ যা পাও হাত পেতে নাও বাকীর খাতায় শূন্য থাক, দুরের বাদ্য লাভ কি শুনে মাঝখানেতে বেজায় ফাঁক'; 'হাতের একটি পাখি বনের দুটি পাখির সমান'। |
| আগামীকালের জন্য অজ্ঞানে অপেক্ষা করে; জ্ঞানী আজরাত্রের মধ্যেই কাজ শেষ করে | জ্ঞানীরা অনিশ্চিতের মধ্যে থাকে না; বিপরীত প্রবচন- জ্ঞানীরা বলেন, 'সবুরে মেওয়া ফলে'। |
| আগুন কাপড় দিয়ে ঢেকে রাখা যায় না | সত্য গোপন করা যায় না; পাঠান্তর- 'আগুন চাপা থাকে না'; 'আগুন ছাইচাপা থাকে না'। |
| আগুন কাপড় দিয়ে ঢেকে রাখা যায় না | পাপ কখনো ঢাকা থাকে না। |
| আগুন দিয়ে আগুন তাড়ানো/নেভনো যায় না | শত্রুতায় শত্রুনাশ হয় না, প্রেমে হয়। |
| আগুন ছাড়া ধোঁয়া হয় না | কার্যের পিছনে কারণ থাকে; অকারণে কিছু হয় না; তুলনীয়- 'অকারণে গাছের একটি পাতাও নড়ে না। |
| আগুন নিয়ে খেলা | বিপজ্জনক বিষয় নিয়ে নাড়াচাড়া করা। |
| আগুন পোহাতে গেলে ধোঁয়া সইতে হয় | অবিমিশ্র সুখ হয় না; জীবনের সবক্ষেত্রেই কিছু অর্জন করতে হলে, কিছু ঝামেলা সহ্য করতে হয়; সমতুল্য- 'কষ্টবিনা কেষ্ট নাই'; 'গোলাপ তুলতে গেলে কাঁটা সইতে হয়';'ন হি সুখং দুঃখৈর্বিনা লভ্যতে'। |
| আগুনে পুড়ে সোনা/সীতা খাঁটি | জীবনযন্ত্রণায় না পুড়লে মানুষ অভিজ্ঞ বা খাঁটি হয় না। |
| আগুনে হাত দিলে ইচ্ছাতেও পোড়ে, অনিচ্ছাতেও পোড়ে১ | আগুনের কোন বাছবিচার নেই |
| আগুনে হাত দিলে ইচ্ছাতেও পোড়ে, অনিচ্ছাতেও পোড়ে২ | বিপদকে আহ্বান করলে বিপদ এসে জড়িয়ে ধরে; বিপজ্জনক জিনিস নিয়ে নাড়াচাড়া করতে নেই। |
| আগুনের কাছে ঘি | নারী ঘির সমান; পুরুষ আগুনের সমান; পুরুষের সামনে নারী স্থির থাকে না; সমতুল্য- 'ঘৃতকুম্ভসমা নারী তপ্তাঙ্গারসমঃ পুমান'; পাঠান্তর- আগুনের কাছে ঘি গাঢ় থাকে না'। |
| আগুনের শেষ রাখতে নেই | আগুন সম্পূর্ণ নির্মূল না করলে পরে জ্বলে উঠতে পারে; সমতুল্য- 'ঋণের শেষ রাখতে নেই'; 'ঋণের শেষ রাখতে নেই';'শত্রুর শেষ রাখতে নেই'। |
| আগুয়ান ঘটনা সামনে তার ছায়া ফেলে | কি ঘটতে চলেছে আগেভাগেই তা অনুমান করা যায়। |
| আগে আপন পরে পর আপন সামালে পরকে ধর | পরের দোষ না দেখে আগে নিজের দোষের খোঁজ ন্যায়; পরে নিজের ক্ষেত্রে একই ঘটনা ঘটতে পারে; পাঠান্তর- 'আগে আপন সামাল কর পরে গিয়ে পরকে ধর'। |
| আগে আপন পরে পর, আপন সামালে পরকে ধর২ | নিজে ভাল না থাকলে পরের ভালো করা যায় না; বৈদ্য আগে নিজেকে সামলায় পরে পরকে সামলায়। |
| আগে আমি, পরে বাপ | আগে নিজের স্বার্থ সামলাও পরে অপরের স্বার্থ সামলাবে; সমতুল্য- 'আপনি বাঁচলে বাপের নাম'; বিরুদ্ধ প্রবচন-'পরের কারণে স্বার্থ দিয়া বলি এ জীবন মন সকলি দাও, তার মত সুখ কোথাও কি আছে আপনার কথা ভুলিয়া যাও'। |
| আগে উপযুক্ত হও, পরে আকাঙ্ক্ষা কর | কিছু চাইতে গেলে আগে পাওয়ার যোগ্যতা অর্জন করতে হয়। |
| আগে কড়ি পিছে কাজ | মাগনায় কিছু হয় না; নগদ দাম দাও, তবে জিনিস দেব; সমতুল্য- 'ফেলো কড়ি মাখো তেল, তুমি কি আমার পর'। |
| আগে কাজ পিছে আরাম/বাত | কাজের দাবী সর্বাগ্রে; কাজ ফেলে অকাজ করা নেই; পাঠান্তর- 'আগে লাথ পিছে বাত'। বাদ |
| আগে কুঁয়া, পিছে খাই (খাল) | উভয়সঙ্কট, দুদিকেই বিপদ; কোন নিস্তার নেই; সমতুল্য-'জলে কুমীর, ডাঙায় বাঘ'; 'এগুলে রাবণ, পিছুলে রাম' ইত্যাদি। |
| আগে গেলে বাঘে খায়, পাছে গেলে টাকা/সোনা পায়১ | যে আগে থাকে বাঘ আগে তাকেই আক্রমণ করে; ঝড়ঝাপ্টা আগের লোককেই প্রথমে লাগে। |
| আগে গেলে বাঘে খায়, পাছে গেলে টাকা/সোনা পায়২ | তাড়াতাড়ি করা নেই, তাতে কাজে ভুল হয়; কার্যসিদ্ধির জন্য সময় লাগে; সমতুল্য-'বিলম্বে কার্যসিদ্ধি'; 'যে সয় সে রয়'; 'সবুরে মেওয়া ফলে';'সয়ে গেলে রয়ে যায় ইত্যাদি; বিরুদ্ধ উক্তি-'আগের/ভোরের পাখি পোকা/মাছি ধরে'। |
| আগে গেলেও দোষ পাছে গেলেও দোষ১ | উভয়সঙ্কট। |
| আগে গেলেও দোষ পাছে গেলেও দোষ২ | ভাগ্য বিরূপ হলে সব কাজই বিফল হবে। |
| আগে গেলেও নির্বংশের ব্যাটা পাছে গেলেও নির্বংশের ব্যাটা | এমন এক অবস্থা যেখানে নিন্দাছাড়া সাধুবাদ নাই; কোন অবস্থাতেই প্রশংসা লাভের আশা নেই; পাঠান্তর- 'আগে গেলেও ভেড়ের ভেড়ে, পাছে গেলেও ভেড়ের ভেড়ে'। |
| আগে গেলেও নির্বংশের ব্যাটা পাছে গেলেও নির্বংশের ব্যাটা২ | দুর্ভোগ যেন পিছু ছাড়তে চাইছে না। |
| আগে ঘর পরে পর ঘর সামলে পরকে ধর | খয়রাত ঘর থেকে শুরু হয়; প্রবাদটিতে স্বার্থের গন্ধ আছে; সমতুল্য- 'আগে আমি পরে বাপ'; 'আত্ম রেখে ধর্ম তবে পিতৃকর্ম'; 'আপনি বাঁচলে বাপের নাম'; 'চাচা আপন প্রাণ বাঁচা' ইত্যাদি। |
| আগে (যাচ্‌লে) জামাই কাঁঠাল খান না শেষে জামাই ভোঁতাও পান না | অনেকে আছে, যাদের সাধাসাধি করলে উপেক্ষা করে; তাদের ভাগ্যে কিন্তু শেষপর্যন্ত কিছু জোটে না। |
| আগে তিতা শেষে মিঠা১ | স্বাস্থ্যের কারণে বৈদ্যের বিধান- তিতা দিয়ে আহার শুরু মিষ্টি দিয়ে আহার শেষ করা উচিৎ। |
| আগে তিতা, শেষে মিঠা২ | অনেককিছুই প্রথমে অপ্রীতিকর মনে হয় শেষে সেটাই সুখকর হয়। |
| আগে দর্শনদারী পরে গুণ বিচারী | বাহ্যিকসৌন্দর্যই প্রথম দৃষ্টি আকর্ষণ করে; চটকই প্রথম চোখ টানে;<br><br>দেখতে ভাল হলেই আদর পায়; শুধু গুণে আকৃষ্ট হতে কিছু সময় লাগে; সমতুল্য- 'যো দেখতা হ্যায় উয়ো বিক্‌তা হায়';'ঠাট-ঠমকে বিকোয় ঘোড়া' ইত্যাদি; সম্পর্কীত প্রবাদ- 'রূপের চেয়ে গুণের কদর বেশি'; 'শুধু দেখনাই ভাল হলেই চলে না গুণ থাকা চাই' ইত্যাদি। |
| আগে দুখ পরে সুখ | তাতে মানসিক কষ্ট কম হয়, শান্তি বেশি হয়। |
| আগে দেও কড়ি, তবে দেবো বড়ি | নগদদাম দাও তবে জিনিস দেবো; নগদ লেনদেনের পক্ষে ওকালতি; সমতুল্য- 'ফেলো কড়ি, মাখো তেল'; 'রোখা কড়ি চোখা মাল' |
| আগে দেখ পরে লও শেষে দাও কড়ি | আগে দেখে পছন্দ কর তারপর দাম দিয়ে জিনিস নেবে তা-না-হলে ঠকতে পারো ঠকার সম্ভাবনার প্রতি চেতাবনী। |
| আগে দেখো, পরে লাফাও | বিপদের কথা চিন্তা না করে কোন সিদ্ধান্ত নিও না; বিচার বিবেচনা করে কাজ কর; বিবেচক এক পা দেখে এক পা রাখে। |
| আগে না বুঝিলে বাছা যৌবনের ভরে, পশ্চাতে কাঁদিতে হবে নয়নের ঝোরে | যৌবনের অহঙ্কারে বেহিসাবী হলোে বৃদ্ধবয়সে পস্তাতে হতে পারে; ভুল পথে গেলে শেষে আফশোস করবে এবং কেঁদে কূল পাবে না; সমতুল্য- 'যৌবনে অন্যায় ব্যয়ে বয়সে কাঙালি'। |
| আগে নিজেকে সংশোধন কর, পরে অপরের সংশোধন করবে | নিজে ভালো না হলে পরের ভাল করা যায় না; সমতুল্য- আপনি আচরি ধর্ম অপরে শিখাও'। |
| আগেপাছে লন্ঠন কাজের বেলায় ঠনঠন | আয়োজনের আড়ম্বরে বাড়াবাড়ি কাজের বেলায় ফাঁকি। |
| আগে পাজি, পরে কাজী, পরে হাজী, শেষে গাজী | শুরুতে দুস্কৃতি; পরে সুবুদ্ধিসম্পন্ন; তারপরে ধর্মভীরু, শেষে ধর্মব্যবসায়ী; সুতরাং শুরু যেখানে শেষ সেখানে; ধর্মব্যবসায়ীরা পাকা শয়তানস্বরূপ; পাঠান্তর-<br><br>আজের কাজী, পরে হাজী, পরে গাজী'। |
| আগেপিঠে দড় তবে ঘোড়ার পিঠে চড় | শক্তি ও সামর্থ থাকলে তবেই কঠিন কাজে হাত দাও। |
| আগে ফাঁসি পরে বিচার | উদ্ভট কার্যকলাপ; উল্টোপুরাণ। |
| আগে ভাল ছিল জেলে জালদড়া বুনে, কি কাজ করিল জেলে এঁড়ে গরু কিনে | বেশি লোভ করলে ফল খারাপ হয়; অভ্যস্ত কাজ ছেড়ে অনভ্যস্ত কাজে হাত দিলে ফল ভালো হয় না। |
| আগের চেয়ে দেরী ভালো | ভালো কাজ হলে ভেবেচিন্তে দেরীতে করাই ভালো; সমতুল্য- 'আগে গেলে বাঘে খায় পাছে গেলে টাকা পায়';'সবুরে মেওয়া ফলে'। |
| আগের (ভোরের) পাখি পোকা/মাছি ধরে | সামনের লোকের সুযোগ সদব্যবহারের সম্ভাবনা বেশি থাকে; বিরুদ্ধ প্রবাদ- 'আগে গেলে বাঘে খায়, পাছে গেলে সোনা পায়'; 'বিলম্বে কার্যসিদ্ধি'; 'যে সয় সে রয়';'সবুরে মেওয়া ফলে'; 'সয়ে গেলে রয়ে যায়' ইত্যাদি। |
| আগের লাঙল (হাল) যে দিকে যায় পাছের লাঙল/হাল সে দিকে যায় | অন্ধভাবে অন্যের অনুকরণ করা মানুষের স্বভাব; আমরা সবাই ভেড়ার পাল। |
| আগে রামনাম পরে সবকাম | দুর্বলচিত্তের লোক ভগবানের নাম নিয়ে সবকাজ শুরু করে। |
| আগে রাহ বাতায়ে পাছে গোঁতা | প্রথমে পথ দেখায় পরে ধাক্কা মারে; সমতুল্য- 'গাছে তুলে মই কেড়ে নেওয়া'। |
| আগে সামলা ধাক্কা, পরে যাবি মক্কা | আগে তো বাঁচো; পরে ভগবানের নাম করা যাবে। |
| আগে হলাম আমি, পিছে হল মা; হাসতে হাসতে দাদা হলো বাবা হলো না | অর্থহীন হেঁয়ালি; অসংলগ্ন কথাবার্তা; কথার কোন মাথামুণ্ড নেই; পাগলের প্রলাপ; অর্থহীন আজেবাজে কথা বললে এই প্রবাদ বলা হয়। |
| আগে হাঁটে, পাঁঠা কাটে, প্রদীপ উস্কোয়, দই বাঁটে; ভাণ্ডারী, কাণ্ডারী, রাঁধুনী বামুন, যশ পায় না এই সাতজন | এই সাত কাজের লোকেরা ঠিকঠাক কাজ করলে প্রশংসা পায় না; কিন্তু একটু ভুল হলেই নিন্দার ঝড় বয়ে যায়। |
| আগ্রার মানুষ তাজমহল দেখে না | সহজলভ্য জিনিসের আকর্ষণ বা মূল্য নেই; সমতুল্য- 'কালিঘাটের মানুষ কালীদর্শন করে নঢ়;'গির্জার পাশের মানুষ গির্জায় যায় না'; 'মক্কার মানুষ হজ্জ পায় না';'যত মন্দিরের কাছে তত ঈশ্বর থেকে দূরে' ইত্যাদি। |
| আঘাত করলে প্রত্যাঘাত খেতে হয় | অন্যের ক্ষতি করলে নিজেরও ক্ষতি হয়; সমতুল্য-'আয়না যেমুখ দেখে সেইমুখ দেখায়'; 'ইট মারলে পাটকেল খেতে হয়'; 'ক্রিয়ার প্রতিক্রিয়া থাকে'; 'চড় মারলে চড় খেতে হয়';'ধ্বনির প্রতিধ্বনি আছে/থাকে' ইত্যাদি। |
| আঙুর ফল টক | অলভ্য জিনিস মন্দ হয়; মন্র সান্ত্বনা; সমতুল্য-'কর্তা পান না তাই খান না'। |
| আঙুল ঘুরিয়ে পাঁচিল দেওয়া | ক্ষুদ্র প্রচেষ্টায় বিরাট কাজ সম্পন্ন করার প্রয়াস |
| আঙুল ফুলে কলাগাছ১ | অবৈধপথে দ্রুত উন্নতি লাভ। |
| আঙুল ফুলে কলাগাছ২ | হঠাৎ বিশালী; অল্পদিনে নির্ধনের ধন হলে বিদ্রূপে এই প্রবচন ব্যবহৃত হয়। |
| আচরণ দ্বিতীয়প্রকৃতি | আচরণ থেকেই স্বভাব গড়ে ওঠে। |
| আচরণ দড়ির মত, আমরা প্রতিদিন দড়ি পাকাই এবং শেষপর্যন্ত সেটা ছিঁড়তে পারি না | অভ্যাস বা আচরণ সহজে ছাড়া যায় না; আমরা সবাই গুটিপোকার মত নিজের সূতায় নিজে বাঁধা; |
| আচার ভ্রষ্ট, সদা কষ্ট | অনুশাসন না মানলে জীবনে ভোগান্তি আছে। |
| আচারে বাড়া বিচারে এড়া | আচারসর্বস্ব ব্যক্তি, যে যুক্তির ধার ধারে না। |
| আচারে লক্ষ্মী, বিচারে পণ্ডিত | সর্ব্যবগুণসম্পন্ন/সম্পন্না। |
| আছে কাজ তাই সকালসকাল সাজ | কাজ থাকলে আগে থেকেই প্রস্তুতি নিতে হয়। |
| আছে গরু না পায় হালে, দুঃখ না ছাড়ে কোন কালে- খনা | গরু আছে অথচ চাষ করে না, তার অভাব কখনই যাবে না; পরিশ্রমবিনা সৌভাগ্য আসেনা। |
| আছে যথেষ্ট নেই অদৃষ্ট | ভাগ্য না থাকলে সম্পদ ঠেকেও ভোগ হয় না। |
| আজ আমীর/বাদশা কাল ফকির | সবদিন কারো সমান যায় না; সমতুল্য- 'চক্রবৎ পরিবর্তন্তে দুখানি চ সুখানি চ'; 'চিরদিন কারো সমান নাহি যায়'; পাঠান্তর- 'আজ রাজা কাল ভিখারী ফুটানি করে দিন দুচারি'; 'আজ যে রাজা কাল সে ফকির'। |
| আজই সত্য, আগামীকাল কখনো আসে না | আজকের কথা আজ ভাব, কালকের কথা কাল হবে; অনিশ্চিতের পিছনে ছোটা নেই। |
| আজ খেতে কাল নেই | কোনরকমে দিন চলে; সমতুল্য- 'দিন আনে দিন খায়'; সম্পর্কীত প্রবাদ- 'নূন আনতে পান্তা ফুরায়'। |
| আজ খায় না রাগে, কাল সবার আগে | ঠাণ্ডামাথায় বুদ্ধি খোলে; রক্ত গরম হলে বুদ্ধি গলে। |
| আজ নগদ কাল ধার ধারের পায়ে নমস্কার | যতদূর সম্ভব নগদ অর্থে কাজ-কারবার করার পরামর্শ। |
| আজ বুঝলি না বুঝবি কাল, বুক চাপড়াবি পাড়বি গাল | সময়ের কাজ সময়ে না করলে উল্টোবিপত্তি হতে পারে সেই সম্পর্কে চেতাবনি; কাউকে বারবার সাবধান করা সত্বেও না শুনলে এই প্রবাদ ব্যবহৃত হয়। |
| আজ মরলে কাল দুদিন হবে | দুঃসহ জীবনযন্ত্রণা; ভোগান্তির দিনগুলি যেন কাটতেই চায় না। |
| আজ মুচি কাল শুচি | ব্যবহারগুণে ব্যক্তির চরিত্র পরিবর্তিত হয়। |
| আজ রাজা কাল ভিখারী ফুটানি করে দিন দুচারি | 'আজ আমীর/বাদশা কাল ফকির'- দ্রষ্টব্য |
| আজের কাজী, পরে হাজী, পরে গাজী | আগে পাজি, পরে কাজী, পরে হাজী, শেষে গাজী- দ্রষ্টব্য |
| আটঘাট বাঁধা | অনিষ্ট হওয়ার সম্ভাব্য সকল পথ বন্ধ করা; প্রস্তুতি নেওয়া; (উৎসকাহিনী- তবলার আনুসঙ্গিকসরঞ্জাম থেকে প্রবাদটির উৎপত্তি হয়েছে; তবলার গায়ে ছোটছোট ঘুঁটি বাঁধার জন্য ঘুঁটির ওপর চামড়ায় থাকা দুটি ফিতার মধ্যস্থ চাকের অংশকে ঘাট বলে; প্রতিটি তবলাতে আটটি ঘাট থাকে। দুটি ফিতার মাঝখানে আটটি ঘুঁটি আটকানো থাকে; কোন ঘাট বেসুরে না বাজার জন্য তবলাবাদক বাজনা শুরুর আগে হাতুড়ি দিয়ে ঘুঁটিগুলিকে ঠুকেঠুকে সুর বেঁধে নেয়। তার থেকেই প্রবাদটির উৎপত্তি। |
| আটে কাটে/পিঠে দড় ত ঘোড়ার পিঠে চড় | দক্ষতা ও নৈপুণ্য থাকলে বা চৌকশ হলেপরে দুরূহ কাজ করতে যাওয়া উচিত। |
| আঠারো মাসে বছর ফুরায় | অতিশয় দীর্ঘসূত্রতা; সমতুল্য- 'বত্রিশ দিনে মাস ফুরায়'। |
| আড়াই আঙ্গুল দড়ি, সৃষ্টি জুড়ে বেড়ি | অল্প আয়োজনে সব প্রয়োজন মেটাবার আপ্রাণ চেষ্টা; সামান্য উপায়ে বিশাল কাজ সম্পাদনের চেষ্টা; সমতুল্য- আঙুল ঘুরিয়ে পাঁচিল দেওয়ার চেষ্টা'। |
| আড়াই কড়ার কাসুন্দি, হাজার কাকের গোল | অল্প পরিমাণ দ্রব্য পাওয়ার জন্য অনেক দাবীদার; ফলে সকলের মধ্যে কাড়াকাড়ি; যোগান অত্যল্প চাহিদা প্রচুর হলে সকলের মধ্যে কাড়াকাড়ি পড়ে যায়; এমন পরিস্থিতির উদভব হলে প্রবাদটি ব্যবহৃত হয়; সমতুল্য- 'এক আনার সৌ বীমার'; 'একরত্তি সোনা স্যাঁকরা হাজার জনা'। |
| আড়াই দিনের বাদশাহী | অল্পদিনের ফুটফুটানি। |
| আড়ে নাই অসাড়ে (অসার)১ | দৈর্ঘ্যে নাই প্রস্থেও নাই। |
| আড়ে নাই অসাড়ে (অসার)২ | কাজে নেই, অকাজে দড়। |
| আড়ে হাতে লওয়া | ভীষণ শত্রুতা করা। |
| আড়ে হাতে লাগা১ | প্রাণপণ চেষ্টা করা। |
| আড়ে হাতে লাগা২ | ভীষণ শত্রুতা করা। |
| আড়ের সাঁত আর ছিরে বুড়োর মাড়ি | সাধারণে দাঁত দিয়ে যা করে বৃদ্ধ শ্রীরাম মাড়িতে তাই করে; অপরে আয়াসে এবং সুবিধা পেলে যে কাজ করে ব্যক্তিবিশেষে অসুবিধাসত্বেও সেই কাজ অনায়াসে সম্পন্ন করে। |
| আতি চোর পাতি চোর হ’তে হ’তে সিঁদেল চোর | ক্রমশঃ দাগী আসামীতে পরিণত; সামান্য অপরাধ করতে করতে শেষে বিরাট অপরাধ করে ফেলে। |
| আতুরে নিয়ম নাস্তি | অসমর্থের পক্ষে নিয়ম খাটে না; রোগীর পক্ষে উপবাস নিয়ম নিষিদ্ধ; সংস্কৃত পাঠান্তর- 'আতুরে নিয়মো নাস্তি'। |
| আত্মচ্ছিদ্রং ন জানাতি পরচ্ছিদ্রানুসারিণঃ | নিজের দোষ দেখে না পরের দোষ খুঁজে বেড়ায়; সমতুল্য- 'আপনার কথা কয় না শালী পরকে বলে টেবোগালী'; 'চালুনি বলে ছুঁচ তোর মার্গে কেন ছেঁদা'; 'চোখ নিজেকে দেখতে পায় না'; পাঠান্তর- 'আত্মচ্ছিদ্রং ন জানাতি পরচ্ছিদ্রং পদেপদে'। |
| আত্মতুষ্টি সঙ্কীর্ণ মনের পরিচয় | শুধু নিজেরটা হলেই হল এমন ভাবনা সঙ্কীর্ণমনের পরিচয়। |
| আত্মনং বিদ্ধি | নিজেকে জানাই প্রথম কাজ। |
| আত্মনং সততং রক্ষেৎ পশ্চাদ্দার ধনানি চ | (যেকোন মূল্যে) নিজেকে সর্বদা রক্ষা করবে; তারপর স্ত্রী ও ধনাদি রক্ষা করবে; সমতুল্য- আপনি বাঁচলে বাপের নাম'; 'চাচা আপন প্রাণ বাঁচা'। |
| আত্মবৎ সর্বভূতেষু য পশ্যতি সে পণ্ডিত | যিনি সকলপ্রাণীকে আত্মসম বিবেচনা করেন তিনি পণ্ডিত। |
| আত্মবন্মন্যতে জগৎ | আপনার মত জগৎ দেখা; যে যেরূপ প্রকৃতির ব্যক্তি সে জগতের সকলকে সেইরূপ জ্ঞান করে; গুণী কোন নির্গুণ খুঁজে পায় না, নির্গুণ আবার কোন গুণী খুঁজে পায় না; পাঠান্তর-'আত্মবৎ মন্যতে জগৎ'। |
| আত্মবুদ্ধি শুভকরী/শুভঙ্করী | নিজের বুদ্ধি কল্যাণকর; সম্পর্কীত প্রবাদ- 'পরবুদ্ধিঃ বিনাশায়'; 'স্ত্রীবুদ্ধি প্রলয়ঙ্করী'।- |
| আত্মানং সততং রক্ষেৎ পশ্চাদ্দার ধনানি চ | নিজের জীবনকে সর্বদা রক্ষা করবে; পরে ধন পরিজন রক্ষা করবে; এটাই ধর্ম; তুলনীয়- 'আপনি বাঁচলে বাপের নাম'; 'চাচা আপন প্রাণ বাঁচা'। |
| আত্ম রেখে ধর্ম পরে পিতৃকর্ম | আপনি বাঁচলে বাপের নাম; নিজেকে দিয়েই দানছত্র শুরু করা উচিত; দাতব্য ঘরেই শুরু হয়। |
| আত্মারাম খাঁচাছাড়া | প্রচণ্ড ভয়ে বিবর্ণ; প্রাণপাখি উড়ে গেছে। |
| আত্মার্থে পৃথিবীং ত্যজেৎ | নিজের জীবন রক্ষার্থে পার্থিব সবকিছু পরিত্যাগ করবে। |
| আদব শেখো বেয়াদবের কাছে | বেয়াদব যা করে তার উল্টোটাই হল আদবকায়দা। |
| আদম ছিলেন প্রথম ভাগ্যবান ব্যক্তি যার শাশুড়ি ছিল না- ইহুদি প্রবাদ | দজ্জাল শাশুড়িদের প্রতি বক্রোক্তি। |
| আদর যখন জুটে, ফুটকলাই দিয়ে ফুটে; আদর যখন টুটে, ঢেঁকি দিয়ে কুটে | আদর যখন করে ফুটকড়াইয়ের মত ভরে দেয়; তিরস্কার যখন করে ঢেঁকিতে চাল কোটার মত কোটে; সবতাতেই বাড়াবাড়ি; আদিখ্যেতা। |
| আদরে বাঁদর বনে | প্রশ্রয়ে চরিত্রগুণ নষ্ট হয়। |
| আদরের ভোজন কি করে ব্যঞ্জন | প্রীতিভরে খাওয়ালে প্রীতিতেই পেট ভরে যায়, ব্যঞ্জনে নজর থাকে না; সমতুল্য- 'বড়লোকের ভুরিভোজ থেকে গরিবের শাকান্ন ভাল', 'রাজার ভুরিভোজ থেকে বিদুরের শাকান্ন ভাল' ইত্যাদি; পাঠান্তর- 'আদরের ডাল-ভাতও ভাল, বিনা আদরের ঘি-ভাতও ভাল না'। |
| আদা ওষুধের আধা | আদা্র ঔষধি গুণ এমন যে আদা খেলে যে কোন রোগ অর্ধেক ভালো হয়ে যায়। |
| আদা কাঁচকলাসম্বন্ধ / আদায় কাঁচকলায় | আদা ও কাঁচকলা একসাথে সিদ্ধ হয় না; সুতরাং পরস্পর বিরুদ্ধগুণবিশিষ্ট; চির বৈরীভাব; স্বভাব-শত্রুতা |
| আদাজল খেয়ে লাগা | কার্যসিদ্ধির জন্য কষ্ট করে প্রাণপণ চেষ্টা করা; দৃঢ়সংকল্পে উদ্যমের সাথে কাজে লাগা; পূর্ণোদ্যমে কাজে লাগা; সমস্ত বাধা অতিক্রম করে কোন কাজ সম্পন্ন করার চেষ্টা; সমার্থক বাগধারা- উঠে পড়ে লাগা |
| আদা ঝালের গাদা | গুণহীন পুরুষের রাগরূপ ঝাল বেশী। |
| আদা শুকালেও ঝাল যায় না | আদা কাঁচা অবস্থায় যেমন ঝাল শুকালেও তেমনই ঝাল থাকে;<br><br>দ্রব্যের স্বাভাবিক ধর্ম কোনকালেই লোপ পায় না; দুষ্টলোক দমিত হলেও দুষ্টবুদ্ধি ছাড়ে না; সমতুল্য- 'কয়লা ধুলেও ময়লা যায় না'; 'মূলো খেলে মূলোর ঢেঁকুর ওঠে'; 'যার যা রীত ছাড়ে কদাচিৎ'; 'রসুন ধুলেও গন্ধ যায় না';'স্বভাব যায় না মলে' ইত্যাদি। |
| আদাড়গাঁয়ে/বনে শিয়াল বাঘ/রাজা | বুনোগাঁয়ে শিয়ালকেই বাঘ বলে মনে হয়; যেখানে বিদ্বান লোক নেই সেখানে অল্পবিদ্বানেরা পাণ্ডিত্য ফলায়; সমতুল্য- 'দূর্বাবনে খটাশই বাঘ'; 'বনগাঁয়ে শিয়াল রাজা'; 'ভেড়ার গোয়ালে বাছুর মোড়ল'; 'নিরস্তপাদপদেশে এড়েণ্ডোহপি দ্রূমায়তে';'সোঁদর বনে বানর রাজা ইত্যাদি। |
| আদায় কাঁচকলায় সম্পর্ক | আদা রেচক কাঁচকলা ধারক; দু'য়ে একসাথে সিদ্ধ হয় না; তাদের মধ্যে চিরবৈরীতা তিক্তসম্পর্ক; তারা শত্রুভাবাপন্ন ও বিরুদ্ধ স্বভাবযুক্ত; সমতুল্য- অহিনকুলসম্পর্ক; দা-কুমড়া সম্পর্ক; বাঘে-গরুতে সম্পর্ক; বুনো ওল-বাঘা তেঁতুলসম্পর্ক;; সাপ-নেউল সম্পর্ক (আধা কাঁচকলা সম্পর্ক দ্রষ্টব্য) |
| আদার ব্যাপারীর জাহাজের খবর নেয় | তুচ্ছলোকেরা বড় ব্যাপারে নাক গলায়; অনধিকার চর্চার বিষয়; সমতুল্য-'বামন হয়ে চাঁদ ধরতে চায়'; 'ভিক্ষা করতে এসে গাঁয়ের খবর নেয়'; 'মশা এসে হাতীর ওজন জানতে চায়' ইত্যাদি। |
| আদি অন্ত পাওয়া ভার | ভেবে কূলকিনারা পাওয়া যাচ্ছে না; সমস্যার অন্ত নেই। |
| আদি/আদ্দি কহিলে মানুষ রুষ্ট | কুলের কথা শুনতে কারও ভাল লাগে না; মানুষ অতীত ঘাটতে চায় না; অতীত ঘাটলে অনেক অপ্রীতিকর কথা সামনে এসে যায়; তাতে মানুষ রুষ্ট হয়। |
| আদুরে গোপাল | অত্যন্ত আদরে পালিত সন্তান; লাই দিয়ে যার ইহকাল পরকাল ঝরঝরে করা হয়েছে; সমতুল্য- 'আলালের ঘরের দুলাল।' |
| আদেখলার ঘটি হল, জল খেতে খেতে পরাণ গেল | আগে একদম দেখেনি এমন কিছু দেখলে মানুষ সাধারণতঃ প্রথমে একটু বাড়াবাড়ি করে ফেলে। |
| আদ্দিকালের বদ্দিবুড়ো | অতিবৃদ্ধব্যক্তি; থুত্থুড়ে বুড়ো। |
| আধা কাঁচকলাসম্বন্ধ | জাতিবিরোধসম্পর্ক, যেখানে একটা কাঁচকলাকেও অর্ধেক করে ভাগ করা হয়; ফলে জাতিগতবৈরিতা সৃষ্টি হয়; সমতুল্য- 'তেলের শিশি ভাঙল বলে খুকুর পরে রাগ কর; তোমরা যে সব ধেড়েখোকা ভারত ভেঙে ভাগ কর'- অন্নদাশঙ্কর রায়। |
| আধা বটের আধা তিতর | আধাখেঁচড়া; অসম্পূর্ণ; বটের, তিতির ইত্যাদি পাখী সম্পূর্ণ নয়; তারা আধা-খেচর। |
| আধিক্যে কুফল আছে | বেশি টানাটানি করলে সূতা ছিঁড়ে যায়; বাড়াবাড়ি ভাল নয়; সমতুল্য- 'কষতে কষতে বাঁধন ছেঁড়ে'; 'ভাল নয় অতিশয়'; 'সর্বম অত্যন্তম গর্হিতম'। |
| আন্‌ কাপাস নে তুলো | কাঁচামাল আনো জিনিস নিয়ে যাও; পণ্যবিনিময় প্রথা |
| আন শুনতে কান/ধান শোনে | কালা; উল্টোপাল্টা শোনে। |
| আন (অন্য) মাগীর আন (অন্য) চিন্তে, দুয়ো মাগীর পতি চিন্তে | অন্যান্য নারীরা সংসারের নানাচিন্তায় ব্যস্ত থাকে; যে নারীর সতীন আছে, সে স্বামীছাড়া অন্য কিছু ভাবতে পারে না। |
| আন (অন্য) সতীনে নাড়ে চাড়ে, বোন সতীনে পুড়িয়ে মারে | নিজের লোকেরাই বেশি আঘাত হানে; রক্তের সম্পর্কের লোকেরা বেশি অনিষ্ট করে; সমতুল্য- 'আপন থেকে পর ভাল'; 'ভাই ভাই ঠাঁই ঠাঁই'; 'যত রক্তের কাছাকাছি তত রক্তারক্তি' ইত্যাদি। |
| আনন্দ ও কাজ সময়কে সংক্ষিপ্ত করে | মনের আনন্দে কাজ করতে করতে কীভাবে যে সময় কেটে যায় বা কিভাবে যে কাজ সম্পন্ন হয়ে যায় তা বোঝা যায় না। |
| আনারস বলে কাঁঠাল ভাই তুমি বড় খসখসে | পরছিদ্রান্বেষী; নিজের দোষ না দেখে পরের দোষ খুঁজে বেড়ায়; সমতুল্য-'চালুনি বলে ছুঁচ তোর পিছন দেখি ছ্যাঁদা';'চালুনি বলে ধুচুনিভায়া তুমি বড় ফুটো';'ঝাঁজরি বলে খৈ-চালা, তুই বেজায় ফোঁড়ওয়ালা'; 'নিজের পাছায় ন'মণ গু আমারে বলে তোর খান ধু'; 'হাঁড়ি বলে কড়াই তোর পিছনটা বড় কালা' ইত্যাদি। |
| আন্ধেরা নগরী চৌপট রাজা; টাকা সের ভাজী, টাকা সের খাজা- হিন্দি প্রবাদ১ | অসারের মেলায় গুণের কদর নেই। |
| আন্ধেরা নগরী চৌপট রাজা; টাকা সের ভাজী, টাকা সের খাজা- হিন্দি প্রবাদ২ | এমন অরাজক অবস্থা যে মুড়ি মুড়কির একদর; কোথাও চূড়ান্ত অপশাসন দেখা দিলে এই প্রবাদ ব্যবহার করা হয়। |
| আন্ধা-এ দোকানদেরে, খরিদ করে কালে | দোকানদার অন্ধ; খরিদ্দার কালা- দুইই সমান অপদার্থ। |
| আপৎসু বৈরাণি সমুদ্ভবন্তি | আপৎকালে নানাপ্রকার বৈরিতা উৎপন্ন হয়; তুলনীয়- 'ক্ষতে প্রহারা নিপতন্তি'; 'ছিদ্রেস্বনর্থা বহুলী ভবন্তী'; 'ধনক্ষয়ে মুর্ছতি জাঠরাগ্নি'। |
| আপ্ ভলা তো জগ্/সব ভলা | ভালোর চোখে সবই ভালো; যে নিজে ভালো সে সবকে ভালো দেখে এবং সবাই তাকে ভালো দেখে। |
| আপন কখনো পর হয় না | কাছের মানুষ কখনো দূরের হয় না; সমতুল্য-'বসূধৈব কুটুম্বম'; বিরুদ্ধ প্রবাদ-'আপন থেকে পর ভাল'; 'কাছের লোক কাছের নয়'; 'বারো রাজপুতের তেরো হাঁড়ি';'ভাইভাই ঠাঁই ঠাঁই';'যত রক্তের কাছাকাছি তত রক্তারক্তি' ইত্যাদি। |
| আপন/আপনার কোটে পাই চিঁড়ে কুটে খাই | নিজের আয়ত্বে কাউকে পেলে আর ছেড়ে কথা নেই; তাকে নিয়ে যা ইচ্ছা তাই করা যায়। |
| আপন/আপনার কোলে ঝোল সবাই টানে | সবাই নিজের স্বার্থ দেখে, পরার্থের কথা ভাবেই না। |
| আপন/আপনার গাঁয়ে কুকুর/শিয়াল রাজা | নিজের ঘরে সবাই রাজা; নিজের এলাকায় সবাই কর্তৃত্ব ফলায়; নিজের গণ্ডীতে সবাই নিজেকে বড় মনে করে; জিন্দি পাঠান্তর- 'আপনা মহল্লামে কুত্তা শের'। |
| আপন/আপনি গেলে ঘোল পায় না চাকরকে পাঠায় দুধের তরে | যেখানে নিজের অনুরোধ রক্ষা হয় না সেখানে অপরকে দিয়ে কোন কাজ করার ব্যর্থ চেষ্টা; যখন আগে থেকেই অনুমান করা যায় যে কারো প্রচেষ্ঠা ব্যর্থ হবে, তখন তার প্রচেষ্টাকে ব্যঙ্গ করে এই প্রবাদ বলা হয়; সমতুল্য-'মনিব গেলে ঘোল পায় না বেঁশোকে পাঠায় দুধের তরে'। |
| আপন/আপনার ঘর রাজপ্রাসাদ | নিজের ঘরের মত সুন্দর স্থান জগতে নেই। |
| আপন/আপনার ঘরে সবাই রাজা | নিজের ঘরে যেমন প্রভুত্ব করা যায় অন্যত্র তেমন পারা যায় না। |
| আপন/আপনার ঘোল কেউ টক বলে না | নিজের জিনিস খারাপ বলে বিক্রেতা দাম কমায় না। |
| আপন/আপনার চরকায় তেল দাও | নিজের কাজে মন দেওয়া উচিৎ; পরনিন্দা, পরচর্চা করা কাম্য নয়। |
| আপন/আপনার চেয়ে পর ভালো, পর চেয়ে জঙ্গল ভালো | নিজের লোক নিজের হয় না; অনেকক্ষেত্রেই আত্মীয় উপেক্ষা করে; অনাত্মীয়রা সাহায্যের হাত বাড়ায়; সমতুল্য-'বারো রাজপুতের তেরো হাঁড়ি';'ভাইভাই ঠাঁইঠাঁই';'যতই রক্তের কাছাকাছি তঈই রক্তারক্তি' ইত্যাদি; বিরুদ্ধ উক্তি- 'আপন কখনো পর হয় না'; 'বসূধৈব কুটুম্বম' ইত্যাদি। |
| আপন/আপনার ছাগল বেঁধে রাখি পরের ছাগল হাততালি দিই | হাততালি দিলে ছাগল পালায় এবং তাকে ধরতে কষ্ট হয়; নিজে সাবধান থেকে পরের অনিষ্ট করলে এই প্রবাদ ব্যবহৃত হয়। |
| আপন/আপনার ছিদ্র জানে না পরের ছিদ্র খোঁজে | লোকে নিজের দোষ দেখে না শুধু পরের দোষ খুঁজে বেড়ায়; সমতুল্য- ছুঁচ বলে চালুনি তোর পিছন কেন ছ্যাঁদা? |
| আপন/আপনার নাক কেটে পরের যাত্রা ভঙ্গ | খ্যাঁদা নাক দর্শন বিদেশযাত্রার পক্ষে অশুভ বিবেচনা করা হয়; তাই নিজের নাক কেটে পরের যাত্রা ভঙ্গ করার চেষ্টা; নিজের অনিষ্ট করে পরের অনিষ্ট করার অপচেষ্টা। |
| আপন/আপনার পাঁজি পরকে দিয়ে দৈবজ্ঞ বেড়ায় মাথায় হাত দিয়ে | এক জ্যোতিষী নিজের পাঁজি অন্যকে দেওয়ায় গণনা করতে পারে না; ফলে তার রুজিরোজগার বন্ধ হয়ে যায়; অন্যের উপকার করতে গিয়ে কেউ নিজের ক্ষতি করলে তার অবস্থা বর্ণনা করতে এই প্রবাদ বলা হয়; পাঠান্তর- 'আপন/আপনার পাঁজি পরকে দিয়ে দৈবজ্ঞ বেড়ায় পথে পথে'। |
| আপন/আপনার পাঁঠা লেজে কাটি | স্ব-ইচ্ছা কাজ করার পক্ষে ওকালতি; নিজের অধিকারে থাকা সব কাজ স্বাধীনভাবে করা যায়। |
| আপন/আপনার পানে চায় না শালি পরকে বলে তোবড়াগালি | স্বার্থপর অহঙ্কারী নারীরা নিজের রূপকে ভুলে গিয়ে পরের রূপ বিচার করতে যায়, যা উচিত নয়। |
| আপন/আপনার পায়ে কুড়াল মারা | নির্বুদ্ধিবশতঃ জেনেশুনে নিজের ক্ষতি করা। |
| আপন/আপনার বুদ্ধিতে ছিল ভাল, পরবুদ্ধিতে পাগল হল // আপন বুদ্ধিতে তর, পরবুদ্ধিতে মর | নিজের বুদ্ধিতে চলা ভালো; পরের বুদ্ধিতে চলা ঠিক নয়; পরের বুদ্ধিতে চলে যদি কোন ক্ষতি হয় তবে আফশোসের সীমা থাকে না। |
| আপন/আপনার বুদ্ধিতে ফকির হই, পর বুদ্ধিতে বাদশা নই | নিজের বুদ্ধি অনেক ভালো; ভাল হোক বা মন্দ হোক অনেকে এই গোঁ ধরেই কাজ করে; পাঠান্তর- 'আপন বুদ্ধিতে ভাত, পরের বুদ্ধিতে হা-ভাত'। |
| আপন/আপনার বেলায় আঁটিসাটি, পরের বেলায় দাঁতকপাটি | নিজের স্বার্থের দিকে ষোলআনা নজর; পরের স্বার্থ চুলোক যাক। |
| আপন/আপনার বেলায় চাপন-চোপন পরের বেলায় ঝুরঝুরে মাপন | ক্রেতা হলোে ওজনে ঝুঁকতি চায়; বিক্রেতা হলোে পাল্লার কাঁটার দিকে নজর রাখে; আপনার দিকে ঝোঁক বেশি রাখে পরকে দেয় সামান্য। |
| আপন/আপনার বোন ভাত পায়না শালীর তরে মন্ডা | একপেশে সঙ্কীর্ণ বিচার; ন্যায্য দাবীদারকে উপেক্ষা করে অপর কাউকে সাহায্য করা; বৌয়ের আঁচলধরা ব্যক্তি; যখন কোন ন্যায্য দাবীকে উপেক্ষা করে কেউ অপরকে সাহায্য করে তখন তাকে তিরস্কার করতে এই প্রবাদ ব্যবহৃত হয়; পাঠান্তর- 'আপন ভাই ভাত পায় না শালার তরে মণ্ডা'। |
| আপন ভাল তো জগৎ ভাল | ভালোর চোখে সবই ভাল; হিন্দি পাঠান্তর- 'আপ ভলা তো জগ ভলা'। |
| আপন ভাল পাগলও বোঝে | যার বিন্দুমাত্র বোধজ্ঞান আছে সেও নিজের স্বার্থটা ভালো বোঝে; সম্পর্কীত প্রবাদ- 'জাতে মাতাল তালে ঠিক'। |
| আপন মান আপন/আপনার ঠাঁই | নিজের মান নিজের আশ্রয়। |
| আপন মান আপনি রাখো, কাটা কান চুলদে ঢাকো১ | ঘরের কুৎসা বাইরে প্রচার করতে নেই। |
| আপন মান আপনি রাখো, কাটা কান চুলদে ঢাকো২ | নিজের সম্মান নিজে বাঁচাও। |
| আপনা গলিমে কুত্তা শের | নিজের ঘরে সবাই রাজা; নিজের এলাকায় সবাই কর্তৃত্ব ফলায়; পাঠান্তর-আপনা মহল্লামে কুত্তা শের |
| আপনা মাংসে হরিণা বৈরি১ | হরিণের শত্রু তার নিজের মাংস; |
| আপনা মাংসে হরিণা বৈরি২ | কারো কোন ভালকাজ যখন ক্ষতিকর হয়ে দাঁড়ায় তখন প্রবাদটি ব্যবহৃত হয়। |
| আপনা মুঁহ মিয়াঁ মিট্‌ঠু বনানা- | আত্মপ্রশংসা করা; সজ্জন লোকের আত্মপ্রশংসা করা উচিত নয়। |
| আপনা হাত জগন্নাথ | খুব কৃপণস্বভাবের লোক; কাউকে কিছু দিতে হলোে একেবারে ঠুঁটো (হস্তহীন) জগন্নাথ হয়ে পড়ে। |
| আপনা হাত জগন্নাথ, পরের হাত এঁটো পাত | নিজের সব জিনিস ভালো, সমর্পযায়ের পরের সব জিনিস খারাপ; পরের জিনিসকে ঘৃণা করার প্রবণতাকে ব্যঙ্গ করতে এই প্রবাদ বলা হয়। |
| আপনাকে বড় বলে বড় সেই নয়, লোকে যারে বড় বলে বড় সেই হয়- ঈশ্বরচন্দ্র গুপ্ত | নিজেকে যে বড় বলে সে তত ছোট হয়; 'মানুষ হল ভগ্নাংশের মত; লব হল সে নিজে এবং হর হল সে নিজেকে যা ভাবে; নিজেকে সে যত বড় ভাবে ততই সে ছোট হতে থাকে'- টলস্টয়। |
| আপনার আপনার কিছু নয়, জগৎ কেবল মায়াময় | এই সংসারে আমার তোমার বলে কিছু নেই, সবই অনিত্য। |
| আপনার আপনি ডোর আর কাপনি | সন্ন্যাসীর কাছে লেঙ্গট আর কটিবন্ধই সব; শে অন্যলোকসম্পর্কে ভাবনা-চিন্তাহীন; শুধু নিজের চিন্তাতেই মগ্ন; নিজের পাওনাটা হলেই হল। |
| আপনার কথা কয় না শালী পরকে বলে টেবোগালী | নিজের ছিদ্র জানে না পরের ছিদ্র খুঁজে বেড়ায়; সমতুল্য- 'চালুনী বলে সুঁই তোর মার্গে কেন ছেঁদা'; 'চালুনী বলে ধুচুনিভাই তুমি বড় ফুটো'; আত্মচ্ছিদ্রং ন জানাতি পরচ্ছিদ্রং পদেপদে' ইত্যাদি। |
| আপনার ঢাক আপনি বাজায়/পেটায় | নিজেই নিজের গুণগান করে; নিজের কথা পুনঃপুনঃ উল্লেখ করে; নিজের বক্ত্যব্যকে গুরুত্ব দেয়; পাঠান্তর- 'আপনার কথা পাঁচকাহন'। |
| আপনার কিছু নয়, জগৎ মায়াময় | এই সংসারে তোমার আমার বলে কিছু নেই, সবই অনিত্য; এ মায়া প্রপঞ্চময়। |
| আপনার গায়ে/গুয়ে গন্ধ নেই পরের গায়ে/গুয়ে গন্ধ | নিজের সব ভালো; পরের সব খারাপ; পাঠান্তর- 'আপনার ঘামে/বগলে গন্ধ নেই পরের ঘামে/বগলে গন্ধ'। |
| আপনার ঘোল কেউ টক বলে না১ | নিজের জিনিস কেউ খারাপ বলে না। |
| আপনার ঘোল কেউ টক বলে না২ | নিজের দোষ কেউ দেখে না। |
| আপনার চড়কায় তেল দাও | নিজের কাজ কর পরের কাজে নাক গলিয়ো না। |
| আপনার চেয়ে পর ভাল; পরের চেয়ে জঙ্গল ভাল | আমার নিজের বা আমার আপন জন ধারণাটাই সম্পূর্ণ ভ্রান্ত বা মিথ্যা। |
| আপনার ছিদ্র জানে না পরের ছিদ্র খোঁজে | নিজের দোষ দেখে না পরের দোষ খোঁজে; সমতুল্য- চালুনি করে ছুঁচের বিচার'; 'কাঁঠাল ভাই তুমি বড় খসখসে';'ঝাঁজরি বলে খৈচালা তুই বেজায় ফোঁড়ওয়ালা';'নিজের পাছায় ন'মন গু আমারে বলে তোরখান ধু' ইত্যাদি। |
| আপনার ছেলেটি খায় এতটি চলে/বেড়ায় যেন ঠাকুরটি; পরের ছেলেটা খায় এতটা, চলে/বেড়ায় যেন বানরটা | মন্দ হলেও নিজের বস্তু ভালো; ভালো হলেও পরের বস্তু মন্দ; নিজের ছেলের প্রতি যত্ন-আত্তি; পরের ছেলের প্রতি তুচ্ছতাচ্ছিল্য। |
| আপনারটা ঢাকা থাক পরেরটা বিকিয়ে যাক | পরের অনিষ্ট হয় হোক নিজের স্বার্থ বজায় থাকলেই হলো। |
| আপনার ঢোল আপনি পেটায়/বাজায় | আত্মপ্রশংসায় পঞ্চমুখ। |
| আপনার ধন পরকে দিয়ে দেবকী মরে মাথা খুঁড়ে | আগে অধিকার ছেড়ে পরে হাহুতাশ করে; সম্পদ বিলিয়ে দিলে শেষে পরের অনুগ্রহে বাঁচতে হয়; পাঠান্তর- 'আপনার ধন পরকে দিয়ে মর এখন পাত কুড়িয়ে'। |
| আপনার নাক কেটে পরের যাত্রা ভঙ্গ করা | নিজের ক্ষতি স্বীকার করে পরের ক্ষতি করা। |
| আপনার পাঁজি পরকে দিয়ে দৈবজ্ঞ বেড়ায় মাথায় হাত দিয়ে | অন্যের উপকার করতে গিয়ে নিজের ক্ষতি করা; প্রয়োজনীয় জিনিস পরের হাতে থাকলে দরকারের সময় অনেক অসুবিধা হয়। |
| আপনার পাঁঠা লেজে কাটে | আপনার বিষয়ে যা খুসি করা যায়; তাতে কারো কিছু বলার থাকে না; নিজের ভাল সবাই বোঝে। |
| আপনার পায়ে কুড়ুল মারে | জেনেশুনে নির্বুদ্ধিতায় নিজের ক্ষতি করে। |
| আপনার বেলায় আঁটিসাটি পরের বেলায় দাঁতকপাটি | নিজের বেলায় কড়াকড়ি; পরের বেলায় কিছু না। |
| আপনার বিড়াল পথ্যি পায় না | যার নিজের অন্নের সংস্থান নেই তার পক্ষে অন্যকে সাহায্য করা অসম্ভব। |
| আপনার বেলায় পাঁচকড়ায় গণ্ডা | নিজের স্বার্থ বিলক্ষণ বোঝা; নিজের জন্য সুবিধাজনক ব্যবস্থা, পরের বেলায় বিপরীত; পাঠান্তর- 'আপনার বেলায় ছকড়ায় গণ্ডা, পরের বেলায় তিনকড়ায় গণ্ডা'। |
| আপনার ভাল পাগলেও বোঝে | আপনার ভাল সবাই বোঝে; যার সামান্য বুদ্ধি আছে সেও স্বার্থটা ভালো বোঝে। |
| আপনার মত জগৎ দেখা | নিজের আয়নায় পরকে দেখা; গুণী কোন নির্গুণ খুঁজে পায় না, নির্গুণ আবার কোন গুণী খুঁজে পায় না; সমতুল্য- 'আত্মবৎ মন্যতে জগৎ'। |
| আপনার মাথা আপনি খায় | নিজের ক্ষতি নিজেই করে। |
| আপনার মন দিয়ে পরের মন জানা | নিজেকে দিয়ে পরের বিচার করা; নিজের আয়নায় পরকে দেখা। |
| আপনার মান আপনি রাখি কাটা কান চুলদে ঢাকি | আত্মসম্মান নিজের হাতে; নিজের মান নিজেকেই বাঁচাতে হয়; ঘরের কথা বাইরে যে বলে সে আহাম্মক; পাঠান্তর- 'আপনার মান আপনার কাছে/হাত'। |
| আপনার পায়ে আপনি কুড়ুল মারা | জেনেশুনে নিজের সর্বনাশ করা। |
| আপনারটা ঢাকা থাক পরেরটা বিকিয়ে যাক | পরেরটা নষ্ট হয় হোক, নিজেরটা ভালো থাকলেই হল। |
| আপনারটা ষোলআনা পরেরটা কিছু না | নিজের বেলায় সবটাই নেবো, পরের বেলায় কিছু দেবো না। |
| আপনারটা সবাই বড় দেখে | নিজের জিনিস অন্যের জিনিসের তুলনায় মুল্যবান মনে হয়। |
| আপনারে বড় বলে বড় সেই নয়; লোকে যারে বলে বড় সেই হয়- ঈশ্বরচন্দ্র গুপ্ত | আত্মপ্রশংসা মান্যতা পায় না। |
| আপনি আচরি ধর্ম অন্যেরে/অপরে শিখাও | যে আচরণ অপরকে শেখাবে তা নিজে আগে শেখ; নিজে আচরণ করে পরকে অনুপ্রাণিত করতে হয়; যা নিজে মানো না তা অপরকে শেখাতে যেও না; সমতুল্য- 'উপদেশ অপেক্ষা উদাহরণ/দৃষ্টান্ত ভাল'; বিরুদ্ধ উক্তি- 'যা বলি তাই কর, যা করি তাই করো না'। |
| আপনি খেতে ভাত পায় না শঙ্করাকে ডাকে | অন্যের দয়ায় বেঁচে থেকে অন্যকে সাহায্য করার চেষ্টা; নিজের আয় দিয়ে নিজের চলে না; অথচ অন্যের জন্য খরচ করে; আহাম্মকের রকম-ফের; পাঠান্তর- আপনি ঠাকুর ভাত পায় না শঙ্করাকে ডাকে; 'আপনি শুতে ঠাঁই পায় না শঙ্করাকে ডাকে'। |
| আপনি গেলে ঘোল পায় না চাকরকে পাঠায় দুধের তরে | যেখানে নিজের অনুরোধ রক্ষা হয় না সেখানে অপরকে দিয়ে কোন কাজ করার চেষ্টা; যখন আগে থেকেই অনুমান করা যায় যে কারো প্রচেষ্ঠা ব্যর্থ হবে, তখন তার প্রচেষ্টাকে ব্যঙ্গ করে এই প্রবাদ বলা হয়; সমতুল্য-'মনিব গেলে ঘোল পায় না বেঁশোকে পাঠায় দুধের তরে'। |
| আপনি তুষ্টে জগৎ তুষ্ট | নিজে সন্তুষ্ট থাকলে জগৎ সন্তুষ্ট থাকে। |
| আপনি পাগল ভাতার পাগল পাগল তার চেলা; এক পাগলে রক্ষা নেই তিন পাগলের মেলা- লালন | বাউলের ভাববাদী দর্শন; এই সংসার পাগলের মেলা। |
| আপনি পায় না পরকে বিলায় | অবিবেচনাপ্রসূত কাজ। |
| আপনি বড় ভালো, তাই লোককে বলেন কালো | নিজে মন্দ হয়েও অপরকে মন্দ বলে-এমন নীচব্যক্তির প্রতি বক্রোক্তি। |
| আপনি বাঁচলে বাপের নাম | আত্মরক্ষাই সর্বশ্রেষ্ঠ ধর্ম; নিজের জীবনের মূল্য অন্য সবকিছু থেকে বেশি; নিজের স্বার্থ দেখা বা নিজেকে বাঁচিয়ে চলা উচিত; সমতুল্য-'আগে ঘর পরে পর, ঘর সামলে পরকে ধর'; 'আত্ম রেখে ধর্ম তবে পিতৃকর্ম';'চাচা আপন প্রাণ বাঁচা' ইত্যাদি। |
| আপনি ভালো তো জগৎ ভালো | নিজে ভালো হলোে অন্যরাও ভালো হয়। |
| আপনি ভালো তো জগৎ ভালো তারই মান থাকে, আপনি মন্দ তো জগৎ মন্দ কে তার মান রাখে? | ভালো লোকেরা সমাজে সম্মানির হয়; মন্দলোকেদের কেউ পোছেও না। |
| আপনি যেমন জগৎ তেমন | আপনার আশিতে পরকে দেখা; আপনি ভালো তো জগৎ ভালো' সমতুল্য- 'আপ ভালা তো জগৎ ভালা'। |
| আপনি যেমন ঢেমন জগৎ দেখি তেমন | যে নিজে দুশ্চরিত্র, সে অপরকে দুশ্চরিত্র ভাবে। |
| আপনি যেমন বীজ বপন করবেন তেমন ফসল পাবেন | মানুষ কর্মফল অনুসারে তিরস্কৃত ও পুরস্কৃত হয়; সমতুল্য-'যেমন কর্ম তেমন ফল'; 'যেমন শয্যা তেমন শয়ন'। |
| আপনি শুতে ঠাঁই নাই শঙ্করাকে ডাকে | যার নিজের শোয়ার স্থান নেই তার পক্ষে অন্যকে শুতে আহ্বান করা নির্বুদ্ধিতা; বিরুদ্ধ উক্তি- 'যদি হয় সুজন তেঁতুল পাতায় নজন'। |
| আপনে গলিমে/মহল্লামে কুত্তা শের | নিজের এলাকায় সবাই কর্তৃত্ব ফলায়; সুযোগ পেলে ভৃত্যও প্রভুত্ব করে। |
| আপনে রামকো ভজৈ, রিঝ ভজে বা খিজ | ইষ্টদেবতাকে যেভাবেই ভজনা কর-না-কেন তিনি ঠিক বুঝতে পারেন। |
| আপ ভলা তো জগৎ/সব ভলা | নিজের মন ভাল হলে সবাইকে ভাল মনে হয় এবং সবার কাছে ভাল ব্যবহার পাওয়া যায়। |
| আপ রুচি খানা, পোর রুচি পরনা (পিহনা) | নিজের রুচিমত খাও তবে অন্যের চোখে যে বেশ ভালো দেখায় তাই পরিধান কর। |
| আপেল গাছের তলাতেই পড়ে | বংশধররা সাধারণত পূর্বপুরুষদের মতোই হয়। শিশুরা বড় হয়ে তাদের পিতামাতার মত হয়; তুলনীয়- 'নরানাং মাতুলাক্রম'; পাঠান্তর- 'আপেল গাছের দূরে পড়ে না। |
| আবর তাঁতী গোবর খায় স্ত্রীর বাক্যে মরতে যায় | আগে ধারণা ছিল তাঁতীরা খুব বোকা হয়; এই ভাবার্থে কোন বুদ্ধিহীন লোক সম্পর্কে এই প্রবাদটি প্রযুক্ত হয়। |
| আবাগের বেটা ভূত | হতভাগ্যের বেটা অপদার্থ,কাণ্ডজ্ঞানহীন- গালি বিশেষ |
| আবালে না নোয়ালে বাঁশ, বাঁশ করে টাঁশ টাঁশ | 'কাঁচায় না নোয়ালে বাঁশ বাঁশ করে টাঁশ টাঁশ'- দ্রষ্টব্য |
| আবিল দৃষ্টি সব হলদে দেখে | মন্দের চোখে সবই মন্দ; সমতুল্য- 'কামলার চোখে সব শ্যামলা মনে হয়'। |
| আবুহোসেন | গিরীশ ঘোষ প্রণীত রঙ্গনাটক 'আবুহোসেনের' প্রধান চরিত্র; অপব্যয়ী বিলাসী যুবকের উপমাস্থল; ছেঁড়া কাথায় শুয়ে যারা লাখ টাকার স্বপ্ন দেখে তাদের বিদ্রূপ করে আবুহোসেন আখ্যা দেওয়া হয়। |
| আবৃত্তিঃ সর্বশাত্রাণাং বোধাদপি গরিয়সী | সব শাস্ত্রবোধ থেকে আবৃত্তির গৌরব অনেক বেশি। |
| আম না থাকলে আমড়া চোষে | সারবস্তু না পেলে অসারবস্তু উপভোগ করতে বাধ্য হয়; সার না পেলে অসারই সই; একটা কিছু হলেই হল; অভাগার এর বেশি কিছু জোটে না; পাঠান্তর- ১আম না পেয়ে আটিঁ চোষে'। |
| আম না হতে আমসত্ব | কাজ না হতেই ফলের আশা; আগাম সুখকল্পনা; সাফল্যের সম্ভাবনা নিয়ে অতিরিক্ত আশাবাদী হওয়া; সমতুল্য- 'কালনেমির লঙ্কাভাগ'; 'গাছে না উঠতেই এককাঁদি'; 'রাবণের ছাদনাতলা' ইত্যাদি। |
| আম পাকলে মিঠা, মানুষ পাকলে তিতা | পরিণতবুদ্ধি হলে মানুষ স্বার্থান্বেষী হয়; নিজের ভালো ও পরের মন্দ খোঁজে। |
| আম শুকালে আমসী যৌবন ফুরালে কাঁদতে বসি | বয়স বাড়লে রস শুকায়; নারীর যৌবন ফুরালে আদর থাকে না। |
| আমও গেল ছালাও গেল | লাভ করতে গিয়ে সর্বস্ব হারানো। |
| আমড়াগাছে আম ফলে না | কুবংশে সুসন্তান জন্মায় না; মন্দলোকের কাছে ভালো ব্যবহার প্রত্যাশা করা যায় না; সমতুল্য- 'ছাগলের লোমে পশম হয় না'। |
| আমড়াতলায় আম পেলে আমতলায় কেবা যায় | সহজে কিছু পেলে কেউ কষ্ট স্বীকার করতে চায় না; সমতুল্য- 'আকন্দে যদি মধু পাই তবে কেন পর্বতে যাই'; 'হাতে যদি ফল পাই তবে কেন আঁকুশি চাই'। |
| আমরা বাঁচার সাথে সাথে একটু একটু করে মরি | বয়স দিনেদিনে বৃদ্ধি পায়; আয়ু দিনেদিনে ক্ষয় হয়; সমতুল্য- 'আয়ুর্যাতি দিনে দিনে'। |
| আমরা যতই জানি ততই নিজের অজ্ঞানতা আবিস্কার করি | জ্ঞানী জানে যে সে কিছুই জানে না; বিপুলা এ পৃথিবীর কতটুকু জানি- রবীন্দ্রনাথ। |
| আমাদের প্রধান বিশ্বাসগুলি হল অন্ধবিশ্বাস | রিপু নামক অন্ধকারের তাড়নায় কেউ আলোর (সত্য) খোঁজ পায় না; বিশ্বাস যুক্তির ধার ধরে না। |
| আমার আমার যত করি, চিনির বলদ হয়ে মরি | সংসারীরা আসলে ভারবাহী জন্তুছাড়া আর কিছু নয়; সংসারের ভার বইতে গিয়ে তারা সুখ আর উপভোগ করতে পারে না। |
| আমার নাম নিতাই, এক খাই আর এক থিতাই | অতি সতর্কলোক, যে বর্তমানের সাথে সাথে ভবিষ্যতেরও সংস্থান করে থাকে; যে ব্যক্তি অভিষ্ট বস্তু পাওয়ার পর পুনরায় সেটা পাওয়ার চেষ্টা করে তার ক্ষেত্রে এই প্রবাদ প্রযোজ্য। |
| আমার পরে পৃথিবী ধ্বংস/মহাপ্লাবন | আমি নেই তো পৃথিবী নেই; সুতরাং আমার কোন ভাবনাও নেই; তুলনীয়- 'চোখ বুজলে সব অন্ধকার'। |
| আমার বুদ্ধি শোনো, ঘরদোর ভেঙে ফেলে নটে শাক বোনো | মানুষ ভাবে সে বড় বুদ্ধিমান; স্বভাবদোষে সবাইকে পরামর্শ দেয়; এমনকি যে নিজের ভালমন্দ বোঝে না সেই নির্বোধও অপরকে পরামর্শ দিয়ে যায়; আহাম্মক আহাম্মকের মতই পরামর্শ দেয়; তাদের ক্ষেত্রে এই প্রবাদ ব্যবহৃত হয়। |
| আমার হাতদুটি ধর, তাহলোেই তোমার হাতদুটি আমার ধরা হবে | মানুষ মানুষের জন্য; জীবন জীবনের জন্য; একতাই বল; আমরা পরস্পর পরস্পরের সহযোগিতায় বাঁচি। |
| ‘আমি আমি’ করেই মানুষ মল | অহংকারেই মানুষ মরে। |
| আমিও ফকির হলাম দেশেও আকাল (মন্বন্তর) এলো | জীবিকা নির্বাহের জন্য একব্যক্তি ফকির হয়েছিল এই আশায় যে ভিক্ষালব্ধ অর্থে জীবনধারণ করবে; কিন্তু তার এমনই দুর্ভাগ্য যে সেই সময় দেশে আকাল এলো; ফলে তার ভিক্ষা পাওয়া দুরূহ হয়ে উঠল; কোন কাজ অস্বাভাবিকভাবে বাধাপ্রাত হলে এই প্রবাদ প্রযুক্ত হয়। |
| আমি কম্বল ছেড়ে দিয়েছি কিন্তু কম্বল আমায় ছাড়ছে না | বিপদ এড়াতে চাইলে কি হবে, বিপদ আষ্টেপিষ্টে জড়িয়ে থাকে; (উৎসকাহিনী- একটা ভাল্লুক নদীতে ভেসে যাচ্ছিল; ভাল্লুককে কম্বল ভেবে সেটা নিতে একটি লোক নদীতে নামে; সে ভাল্লুককে জড়িয়ে ধরলে ভাল্লুকও তাকে জড়িয়ে ধরে; কেউ কাকে ছাড়ে না; লোকটি ডুবে যাচ্ছে দেখে তীরের বন্ধু তাকে কম্বল ছেড়ে দিয়ে উঠে আসতে বলে; উত্তরে লোকটি তখন উপরোক্ত বাক্যটি বলে; কোন বিরক্তিকর কাজ ছেড়ে দিতে চাইলেও ঘটনাক্রমে সেই কাজ থেকে মুক্তি না পেলে এই প্রবাদ ব্যবহৃত হয়; হিন্দি পাঠান্তর- 'হাম ছোড়া লেকিন কমলি ছোড়তা নেহি'। |
| আমি কি নাচতে জানিনে, মাজার ব্যাথায় পারিনে | মিথ্যা ওজরে নিজের অক্ষমতা ঢাকার অপচেষ্টা। |
| আমি কি নেড়ি ভেড়ি আমার পাঁচখানা কাপড় ধোপার বাড়ী | গরিবের বড়লোকী চাল; কিছু নেই তবু তার বড়াইয়ে কার্পণ্য নেই; সম্পদের প্রমাণ দেওয়ার চেষ্টা। |
| আমি জানি না-বলতে শেখাটাই সবচেয়ে বড় শিক্ষা-হিব্রু প্রবাদ | কারো পক্ষে সব জানা সম্ভব নয়; জানতে জানতে জানা যায়; জানার কোন শেষ নাই। |
| আমি জীবনপাত্রের তলানিটুকু নিঃশেষে পান করব- মিলটন | জীবন চুটিয়ে ভোগ করার লিপ্সা; চার্বাকী দর্শন- 'হেসে খেলে নাও দুদিন বইতো নয়'। |
| আমি নেই তো জগৎ নেই | আমি মরল সব শেষ; ভবিষ্যৎ সম্পর্কেে আমার কোন মাথা ব্যাথা নেই; সঙ্কীর্ণ স্বার্থপরের মত চিন্তাধারা; সমতুল্য- 'আমার পরে মহাপ্লাব'; 'চোখ বুজলে সব অন্ধকার'। |
| আমি যাই বঙ্গে কপাল যায় সঙ্গে | হতভাগ্যের ভাগ্য কখনো ফেরে না; অভাগার অদৃষ্ট কখনো সঙ্গ ছাড়ে না; সমতুল্য- 'অভাগা যে দিকে চায় সাগর শুকায়ে যায়'; 'ঢেঁকি স্বর্গে গেলেও ধান ভানে'; 'পোড়া কপাল জোড়া লাগে না'। |
| আমি যা বলি তাই কর আমি যা করি তা নয় | এমন অনেক মহানচরিত্রের মানুষ আছেন যাঁরা সদুপদেশ দেন কিন্তু নিজেরা অনুরূপ আচরণ করেন না; তাঁরা অবশ্য নিজেদের চারিত্রিক দুর্বলতাসম্পর্কে সম্পূর্ণ সচেতন এবং সেটা তারা স্বীকারও করেন; তুলনায়- 'মাকড় মারলে ধোকড় হয়'; সম্পর্কীত প্রবাদ- 'পরোপদেশে পাণ্ডিত্যং সর্বেষাং সুকরং নৃণাম্'। |
| ‘আমি’ যাবে মলে | অহমহমিকাবোধ নিয়ে মানুষ মরে। |
| আমি যার করি আশ সেই করে সর্বনাশ | যার কাছ থেকে সাহায্য প্রত্যাশা করা হয় সেই উল্টে সর্বনাশ করে। |
| আমে দুধে এক হয়, আঁটি যায় গড়াগড়ি১ | উপরতলায় গলাগলি, নীচের তলায় হেলাফেলা; পাঠান্তর- 'আমে দুধে এক হয়,আদাড়ের আঁটি আদাড়ে যায়'। |
| আমে দুধে এক হয়, আঁটি যায় গড়াগড়ি | যোগ্য যোগ্যের সাথে মিলিত হয়, নিস্প্রয়োজনীয় বস্তু ফেলা যায়। |
| আমে দুধে এক হয়, আঁটি যায় গড়াগড়ি৩ | দুইপক্ষের মধ্যে মিমাংসা হয়ে গেলে মধ্যস্থকারী সরে যায়। |
| আমে ধান তেঁতুলে বান- খনা | আমের ফলন বেশি হলে ধান বেশি ফলে; তেঁতুলের ফলন বেশি হলে দেশে বন্যা হয়। |
| আয় বুঝে ব্যয় কর | অপব্যয় করো না, মিতব্যয়ী হও; সমতুল্য- 'অবস্থা বুঝে ব্যবস্থা নাও'; 'ওজন বুঝে চল'; 'কাপড় বুঝে জামা কাটো'; 'জিত্‌নি চদ্দর দেখো, উৎনি পৈর ফৈলাও' ইত্যাদি |
| আয়না যে মুখ দেখে সেই মুখ দেখায় | অন্যের ক্ষতি করলে নিজেরও ক্ষতি হয়; ধাক্কা দিলে পাল্টা ধাক্কা খেতে হয়; সমতুল্য-'আঘাত করলে প্রত্যাঘাত খেতে হয়'; 'ইট মারলে পাটকেল খেতে হয়';'ক্রিয়ার প্রতিক্রিয়া থাকে','চড় মারলে চড় খেতে হয়';'ধ্বনির প্রতিধ্বনি আছে/থাকে' ইত্যাদি। |
| আয়-ব্যয় শূন্যস্থিতি | যা আয় হয় সব খরচ হয়ে যায়, কিছুই বাঁচে না; টানাটানির সংসার। |
| আয়ুর্ম্মর্ম্মাণি রক্ষতি | সকলসঙ্কট থেকে আয়ু প্রাণকে রক্ষা করে; আয়ু থাকলে কেউ মরে না; তুলনীয়- 'রাখে কেষ্ট/হরি মারে কে?' |
| আয়ুর্যাতি দিনেদিনে | আয়ু দিনেদিনে ক্ষয় হয়; বয়বৃদ্ধির সাথেসাথে আমরা মৃত্যুর দিকে এগিয়ে চলি। |
| আর কি নেড়া বেলতলায় যায় | যে একবার ঠকেছে সে খুব সতর্ক থাকে যাতে দু'বার ঠকতে না হয়। |
| আর গাব খাব না, গাবতলা দিয়ে যাব না; গাব খাব না ত খাব কি, গাবের মত আছে কি | তৃপ্তিসাধনে কিছু করে বিপদে পড়লে দ্বিতীয়বার তা না করার প্রতিজ্ঞা করে; কিন্তু বিপদ থেকে মুক্ত হলেই আগের মূর্তি ধরে; লোভ-রিপুকে সম্বরণ করা বড়ই কঠিন ব্যাপার। |
| আরগুণ নাই ছারগুণ আছে | আর কোন গুণ নেই, শুধু নষ্ট করার গুণ আছে; কোন ভালগুণ নেই, শুধু মন্দগুণ আছে; দুঃখনাশের গুণ নেই, শুধু দুঃখবৃদ্ধির গুণ আছে; পাঠান্তর- 'অরগুণ নাই বরগুণ আছে'। |
| আরম্ভ করলে শেষ হতে আর কতক্ষণ? | আরম্ভ করতেই অর্ধেক সময় যায়; আরম্ভ করলেই অর্ধেক কাজ সমাপ্ত |
| আরম্ভ করলে শেষ দেখে ছাড়তে হয় | আধা-খেঁচড়া কাজ করা উচিত নয়। |
| আরম্ভসদৃশোদয়ঃ | যেভাবে আরম্ভ হয় শেষ বা সমাপ্তিও সেইভাবে হয়। |
| আরশোলা হল পাখি, রইল কী আর দেখতে বাকি | ডানা থাকলেই পাখি হয় না; কাগজ নাড়াচাড়া করলেই বিচারক হয় না; দুই অসম বিষয়ের তুলনা হয় না; কিসে আরে কিসে সোনা আর সিসে; যে যা নয় সেই দাবী করলে এই প্রবাদ তার প্রতি ব্যঙ্গ হিসাবে প্রযোজ্য হয়; পাঠান্তর-আরশোলাও পাখি, মুন্সেফও হাকিম'। |
| আরাম অলসের ধন | অলসব্যক্তি খুব আরামপ্রিয় হয়। |
| আরাম হারাম হায় | আরাম করা স্বাস্থ্যের পক্ষে হানিকর; পরিশ্রমই শেষ কথা। |
| আরের দাঁত আড় ছিরে বুড়োর মাড়ি | সমর্থলোক দাঁত দিয়ে যে কাজ করতে পারে একটা বুড়োলোক মাড়ি দিয়ে সেইকাজ অনায়াসে করতে পারে; অপরে বহু আয়াসে যেকাজ করতে পারে ব্যক্তিবিশেষে সেই কাজ অনায়াসে করতে পারে। |
| আরের মন আর দিকে চোরের মন বোঁচকার দিকে | কোন লোকে কেবল নিজের স্বার্থের দিকে নজর রাখলে এই বাক্য প্রযুক্ত হয় |
| আলখাল্লা/আলখিল্লা পরলেই মোল্লা হয় না | পোষাক সত্যকথা বলে না; বাহ্যিক আড়ম্বরে ধার্মিক হওয়া যায় না; অন্তরে ভক্তি ও নিষ্ঠা থাকা প্রয়োজন; সমতুল্য-'চকচক করলেই সোনা হয় না'; 'তিলক পরলেই বৈষ্ণব হয় না';'পৈতা থাকলেই বামুন হয় না'; 'মন্দিরে গেলেই সাধু হয় না' ইত্যাদি। |
| আলগা চুলে খোঁপা বাঁধা১ | দুর্বলের উপর সবলের বলপ্রয়োগ। |
| আলগা চুলে খোঁপা বাঁধা২ | শিথিলব্যবস্থাকে অনুশাসনের মধ্যে আনা। |
| আলগা জিহ্বা দুষ্ট দুটোহাত থেকেও খারাপ | অসংযত কথাবার্তা বলে মানুষ বেশি ক্ষতিগ্রস্ত হয়। |
| আলগা পেলে সন্ন্যাসীও মাতে | কঠোর অনুশাসন কারও মনঃপুত নয়; মনোরম ঢিলেঢালা জীবন পরম আদরণীয়; সবাই রিপুর অধীন; সাধুসন্ন্যাসীরাও বাদ যায় না। |
| আলগা মাটিতে বিড়াল আঁচড়ায়/হাগে | নরম লোক পেলে সাবাই তার উপর আধিপত্য ফলায়। |
| আল ভেঙে জল যাচ্ছে, ভালুকে তালি মারছে | একজনের ক্ষতিতে অন্যজনের আনন্দ প্রকাশ। |
| আলস্যং হি মনুষ্যানাং শরীরস্থো মহান রিপু | শরীরের আলস্য মানুষের প্রধান শত্রু; |
| আলস্য হেন ধন থাকতে দুঃখের অভাব কি? | অলসে দুঃখভোগ করবে এটা সুনিশ্চিত; অলসের প্রতি ব্যঙ্গোক্তি। |
| আলার নীচেই কালা রয়েছে | প্রদীপের নীচেই অন্ধকার থাকে; ঈশ্বরের পিছনেই শয়তানের বাস; শয়তান পিছু ছাড়ে না; পারস্পরিক সহাবস্থান। |
| আলালের ঘরের দুলাল | ধনীর ঘরের অতি আদরের ও আবদারে সন্তান যে অতিরিক্ত আদরযত্ন পেয়ে উচ্ছৃঙ্খল হয়ে পড়েছে। |
| আলো এলে অন্ধকার পালায় | জ্ঞানের আলোতে মানুষের মনের অন্ধকার দূর হয়। |
| আলোচাল দেখলে ভেড়ার মুখ চুলকায় | ঈপ্সিতলোভের জিনিস দেখলে সবারই লালসা বৃদ্ধি পায়। |
| আলো বাতাস বেঁধো না, রোগ ঘরে ডেকো না- খনা | শরীরমন সুস্থ রাখার জন্য ঘরে আলোবাতাস থাকা/খেলা প্রয়োজন। |
| আলোর পর আঁধার আসে | সুখ ও দুঃখ ঘুরে ফিরে আসে; সমতুল্য- 'চক্রবৎ পরিবর্তন্তে সুখানি চ দুখানি চ'। |
| আল্লা যারে দেয় ছাদ ফুঁইড়া দেয | ঈশ্বর যখন দেন ঢেলেই দেন; তুলনীয়- 'ভাগ্যবানের বোঝা ভগবানে বয়'; 'ভাগ্যবানের প্রতি ভগবান অকৃপণ'; 'সৌভাগ্যবান বিধির বরপুত্র'। |
| আল্লা হরি আমি গাছের থেকে পড়ি | মনে সন্দেহ থাকলে কার্যসিদ্ধি হয় না; (উৎসকাহিনী- এক মুসলমান ও এক হিন্দুর মধ্যে তর্ক বাঁধে- আল্লা বড় না, হরি বড়; মুসলমান বলে আল্লা বড়; হিন্দু বলে হরি বড়; তর্কের মিমাংসায় তারা স্থির করে- নিজেদের ইষ্টদেবতার নাম করে গাছ থেকে ঝাঁপ দেবে; সেই অনুসারে মুসলমান আল্লা বলে উঁচুগাছ থেকে ঝাঁপ দেয়; তার কোন ক্ষতি হয় না; সন্দেহবাতিক হিন্দু 'আল্লা হরি আমি গাছের থেকে পড়ি' বলে গাছ থেকে ঝাঁপ দেয় এবং ঠ্যাংদুটি ভাঙে।) |
| আশমান জমিক ফারাক | বিরাট তফাৎ; আকাশ ও পাতালের মত বিশাল দুরত্ব। |
| আশা আর ফুঁ আছে, দুধ আর বাটি নেই | গরম দু্ধ ফুঁ দিয়ে খাবার ইচ্ছা হয়, কিন্তু দুধও নেই বাটিও নেই; ঈপ্সিত বস্তুর অভাব হলে এই বাক্য ব্যবহৃর হয়; অভাগার হাহুতাশ। |
| আশা আর বাসা ছোট করতে নেই | আশা থাকলে তা পাওয়ার চেষ্টা থাকে; চেষ্টা থাকলে সাফল্য আসে; সুতরাং আশা বড় হলে সাফল্যও বড় হয়; ছোটকুঠরীতে স্বচ্ছন্দে বাস কর যায় না; ছোটছোট বিষয় মনকে সঙ্কীর্ণ করে, হতাশাগ্রস্ত করে। |
| আশাই পরম সুখ আশাই পরম দুখ | সীমাহীন আশার একটা পূর্ণ হলে আরেকটা এসে উপস্থিত হয়; সুতরাং সুখভোগ আর হয় না; আশা নিবৃত্ত করতে পারলে নৈরাশ্যের যন্ত্রণা ভোগ করতে হয় না। |
| আশা করে ঘর বাঁধে কেউ হাসে কেউ কাঁদে | সবার ঘর-সংসার করা সুখের হয় না। |
| আশা করেছেন কাও পাকলে খাবেন ডেও | যেদিন ড্যাফল পাকবে সেসিন খাবে সেই আশায় কাক অপেক্ষা করে আছে; খুব দূরবর্তী আশা করে কেউ বসে থাকলে এই প্রবাদ ব্যবহৃত হয়। |
| আশা গরিবের খাদ্য | আশা মানুষকে বাঁচিয়ে রাখে। |
| আশাবধিং কো গতঃ | আশার অবধি বা শেষ নেই; আশার সীমা পর্যন্ত কেউ পৌঁছাতে পারে না; আশা অনন্ত ও অসীম। |
| আশা বৈতরণী নদী | পাপীরা যার অন্ত পায় না (পাপীরা স্বর্গে যেতে পারে না) সেই বৈতরণী নদীর মত আশারও কোন অন্ত নাই। |
| আশমান জমিন ফারাক | বিপুল পার্থক্য। |
| আশায় আমার পড়ল ছাই এখন বল কোথায় যাই | আশাভঙ্গে চরম হতাশা। |
| আশায় খেলিছে পাশা | মানুষ আশা নিয়ে বাঁচে, আশা নিয়ে মরে। |
| আশায় বাঁচে চাষা | গরিবেরা এই আশা নিয়েই বেঁচে থাকে যে একদিন-না-একদিন তাঁদের ভাগ্য ফিরবে, সুদিন আসবে। |
| আশায় মরে চাষা | আষাঢ়মাসে প্রচুর বৃষ্টি হওয়ার আশায় এবং না হওয়ার আশঙ্কায় সবসময় চাষা আতঙ্কিত থাকে। |
| আশার অর্ধেক ফল | সবসময় আশানুরূপ ফল হয় না; অর্ধেক হলেই যথেষ্ট পাওয়া হয়; যথা লাভ। |
| আশার চেয়ে নিরাশা ভাল, হয়ে গেল তো হয়ে গেল | আশায় না থাকলে নিরাশ হতে হয় না; ফলে দুঃখ পেতে হয় না। |
| আশার শেষ নেই | আশা কুহকিনী; দরিদ্র চায় লাখোপতি হতে; লাখোপতি চায় ক্রোড়পতি হতে; ক্রোড়পতি চায় কুবেরের ধন; কামনা-বাসনার কোন শেষ নেই। |
| আশাহি পরমং দুঃখং, নৈরাশ্যং পরমং সুখং | আশার সীমা নেই; একটা আশা পূর্ণ হলে আরেকটা আশার জন্ম হয়; সুখভোগ আর হয় না; সুতরাং আশা ত্যাগ করতে পারলেই প্রকৃত সুখলাভ হয়। |
| আশ্বিন মাসে কুঠে (কুষ্ঠরোগগ্রস্ত) পাঁঠাতেও কড়ি | দুর্গাপুজার সময় সকল প্রকার পাঁঠা চড়া দরে বিক্রি হয়; দরকারের সময় মন্দ জিনিসও ভালও দামে বিক্রি হয়; উপযুক্ত সময়ে লোকে লাভবান হয়। |
| আশ্রয়, ফল ও ছায়া বড়গাছের তলায় নিতে হয় | বটগাছের তলায় আশ্রয় নিলে ফল না পেলেও আশ্রয় ও ছায়াতো পাওয়া যাবে; সবসময় বড়ঘাটে খেয়া বাঁধতে হয়, ক্ষমতাবান লোকের ছত্রছায়ায় আশ্রয় নিতে হয়। |
| আষাঢ়মাস চাষার আশ | চাষা আশা করে বসে থাকে আষাঢ় মাসে সময়মত বৃষ্টি আসবে এবং প্রচুর পরিমাণে বৃষ্টি হবে। |
| আষাঢ়ে গল্প | কল্পনামূলক, আজব বা অবাস্তব গল্প; উৎস-আষাঢ় মাসের অঝোরে বৃষ্টি পড়ার কালে অলস মুহূর্তের গল্পের আসর থেকেই ‘আষাঢ়ে গল্প’ প্রবাদটির সৃষ্টি হয়েছে। |
| আষাঢ়ে না হলে সূত, হা সূত যো সুত; ষোলতে না হলে পুত হা পুত যো পুত | আষাঢ়মাসের দিনগুলি দীর্ঘ হয়; সেইসময় সূতা না কাটলে সূতা পেতে কষ্ট হয়; ষোলবৎসর বয়সে কোন স্ত্রীলোকের সন্তান না হলে পরে সন্তান হওয়ার সম্ভাবনা কম থাকে; সময়ের কাজ সময়ে করার জন্য চেতাবনী। |
| আসতেও একা, যেতেও একা, কার সঙ্গে বা কার দেখা | কেউ কারো নয়, জগত মায়াময়; সমতুল্য- 'তুমি কার, কে তোমার, কারে বলরে আপনার'? |
| আসনং চালয়েৎ দৃষ্ট্বা পথি নারী বিবর্জিতা। জাগরণে ভয়ং নাস্তি অতিক্রোধো নিবর্যতে।। (চাণক্য) | আসন দেখে চালনা করতে বসতে হয়; পথ চলতে ত্রীলোককে সঙ্গে নিতে নেই; জেগে থাকলে ভয় নেই; ক্রোধ সবসময় সংবরণ করবে। |
| আসন্নকালে বিপরীতা বুদ্ধি১ | মৃত্যু আসন্ন হলে ভালকে মন্দ এবং মন্দকে ভাল মনে হয়; তুলনীয়- 'বিনাশ/মরণ কালে বিপরীতবুদ্ধি'। |
| আসন্নকালে বিপরতা বুদ্ধি২ | অবস্থা শোচনীয় হলে কার্যকলাপও দুর্বুদ্ধিপ্রসূত হয়; উচ্ছন্নে যাওয়ার সময় লোকের মন্দবুদ্ধি বেশি কাজ করে। |
| আসন্নকালে বিপরীতা বুদ্ধি৩ | বিপদকালে মানুষের বুদ্ধিভ্রম হয়; সঠিক কাজ করতে গিয়ে ভুল করে ফেলে। |
| আসলঘরে মশাল নেই হেঁশেলঘরে চাঁদোয়া১ | নিজের ঘর না সামলে পরের ঘর সামলানো; পাঠান্তর-'আসলে মুষল নেই ঢেঁকি ঘরে চাঁদোয়া'। |
| আসলঘরে মশাল নেই হেঁশেলঘরে চাঁদোয়া২ | প্রয়োজনের দিকে নজর নেই অপ্রয়োজন নিয়ে বাড়াবাড়ি; আবশ্যক কাজে অবহেলা অনাবশ্যক কাজে গুরুত্ব দেওয়া। |
| আসলঘরে মশাল নেই হেঁশেলঘরে চাঁদোয়া৩ | সংগতিহীন হয়েও বড়মানুষি চাল; সমতুল্য- 'ভিতরে ছুঁচোঁর কেত্তন, বাইরে কোঁচার পত্তন'। |
| আসল ছেড়ে ছায়ার পিছনে ছূটো না | অনিশ্চিতের আশায় নিশ্চিত ত্যাগ করো না; ঘরের মুরগী ছেড়ে বনের মুরগীর পিছনে ছুটো না। |
| আসলের খোঁজ নেই, তার সুদের খবর | আসল ফিরে পাবার সম্ভাবনা নেই, অথচ তার সুদের জন্যে ব্যস্ততা; ক্ষুদ্রস্বার্থের জন্য বৃহৎস্বার্থ ত্যাগ। |
| আসলের চেয়ে সুদ মিষ্টি১ | আসলের চেয়ে সুদের কদর বেশি; মহাজন আসল ফেরত পাওয়া থেকে সুদ পেতে বেশি পছন্দ করে। |
| আসলের চেয়ে সুদ মিষ্টি২ | দাদাঠাম্মার কাছে ছেলে থেকে নাতির আদর বেশি হয়। |
| আসেন লক্ষ্মী যান বালাই১ | সৌভাগ্য এলে দুর্ভাগ্য কাটে। |
| আসেন লক্ষ্মী যান বালাই২ | যার উপস্থিতিতে কিছু আসে যায় না অর্থাৎ এলেও লাভ নেই গেলেও ক্ষতি নেই তার সম্পর্কে প্রযোজ্য। |
| আস্কে (পিঠে) খায় তার ফোঁড় গোণে না | আসকে চালের গুঁড়ো গিয়ে তৈরী একপ্রকার ফোঁড়যুক্ত পিঠে; খাবার সময় কেউ নজর করে না আস্কেতে কয়টা ফোঁড় আছে; যারা খায়দায় স্ফুর্তি করে বেড়ায় কিন্তু খবর রাখেনা কোথা থাকে খাবার দাবার আসছে তাদের লক্ষ্য করে এই প্রবাদ বলা হয়; তুলনীয়- 'কত ধানে কত চাল তার হিসাব রাখে না' 'গকুলের ষাঁড়'; 'গায়ে ফুঁ দিয়ে বেড়ানো লোক'। |
| আস্কে (পিঠে) খেয়েছো তার ফোঁড় গোন নি? | আস্কে খাওয়ার সুখ পেয়েছো কিন্তু উত্তাপে তার গায়ে কত ফোঁড় হয়েছে তা গোণার কষ্ট সহ্য করো নি? (আস্কেপিঠের ফোঁড় গোনা সম্ভব নয়); পরিনামের কথা চিন্তা না করে কোন দুরুহ কাজ সহজ মনে করার প্রতি চেতাবনি; তুলনীয়- 'ঘুঘু দেখেছো ফাঁদ দেখ নি'। |
| আস্তাকুঁড়ের পাত/পাতা কখনো স্বর্গে যায় না১ | নীচ কখনো উঁচুপদ লাভের উপযুক্ত হয় না। |
| আস্তাকুঁড়ের পাত/পাতা কখনো স্বর্গে যায় না২ | নীচ কখনো উঁচুমনের পরিচয় দেয় না; নীচ কখনো মহৎকার্য করে না। |
| আস্তাকুঁড়ের পাত/পাতা কখনো স্বর্গে যায় না৩ | পরমুখাপেক্ষী কখনো সমৃদ্ধিলাভ করে না। |
| আহাম্মক তিন যায়গায় বিষ্ঠা মাখে | ভুলবশতঃ প্রথমে পায়ে; সন্দেহ হওয়াতে পা থেকে আঙুলে; নিঃসন্দেহ হতে আঙুল থেকে নাকে; আহাম্মকির পরাকাষ্ঠা |
| আহাম্মক যে হয়, পিছনে সে কথা কয় | পিছনে কথা বলা যুক্তিযুক্ত নয়। |
| আহাম্মক এক, যে পরের মালে করে টেঁক; | অর্থ স্পষ্ট। |
| আহাম্মক দুই, যে পরের চালে তোলে পুঁই | অর্থ স্পষ্ট। |
| আহাম্মক তিন, যে ঋণ করে দেয় ঋণ | অর্থ স্পষ্ট। |
| আহাম্মক চার, যে মধ্যস্থ হয়ে খায় মার | অর্থ স্পষ্ট। |
| আহাম্মক পাঁচ, যে পরের পুকুরে ছাড়ে মাছ | অর্থ স্পষ্ট। |
| আহাম্মক ছয়, যে একের কথা আরে কয় | অর্থ স্পষ্ট। |
| আহাম্মক সাত। যে শ্বশুরবাড়ী খায় ভাত | অর্থ স্পষ্ট। |
| আহাম্মক আট, যে মাগকে পাঠায় হাট | অর্থ স্পষ্ট। |
| আহাম্মক নয়। যে ঘর থাকতে পরের ঘরে রয় | অর্থ স্পষ্ট। |
| আহাম্মক দশ, যে মাগের কথায় বশ | অর্থ স্পষ্ট। |
| আহাম্মকের সাথে তর্ক করো না, মানুষ ভুল করে তোমাকে আহাম্মক ভাবতে পারে | বুদ্ধিমান আহাম্মকের সাথে তর্ক করে না; আহাম্মকের সাথে তর্ক করার অর্থ পাথরে মাথা ঠোকা। |
| আহার করবে ধীরে, কোনদিকে না চাবে ফিরে | স্বস্থ্যের কারণে বৈদ্যের বিধান। |
| আহার নিদ্রা ভয় যতই করবে ততই হয় | আহার, নিদ্রা ও ভয় যতই বাড়িয়ে যাওয়া যায় ততই বাড়তে থাকে। |
| আহুঃ সপ্তপদী মৈত্রী | যার সাথে সাত পা হাঁটা যায় তার সাথে বন্ধুত্ব হয়। |
| আহ্লাদে আটখানা, ল্যাজা মুড়ো দশখানা | বেজায় খুশি; আনন্দের সীমাপরিসীমা নেই; যে সামান্য বিষয় নিয়ে অযথা আনন্দ প্রকাশ করে তারক্ষেত্রে এই প্রবাদ ব্যবহৃত হয়। |
| আহ্লাদে আটখানা মূল্য পাঁচ-আনা | আহাম্মকের অতিরিক্ত আহ্লাদের প্রতি তির্যকোক্তি। |
| আহ্লাদে পুতুল | কেবল আমোদপ্রমোদে রত দায়িত্বজ্ঞানহীন ব্যক্তি। |